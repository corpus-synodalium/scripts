<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Sisteron</title>
                <recordID>0048</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate precision="circa">1230</origDate>
                <dateNotes/>
                <origPlace>Sisteron</origPlace>
                <diocese>Sisteron</diocese>
                <province>Aix-en-Provence</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 48</p>
                <p>Year: 1230</p>
                <p>Month: None</p>
                <p>Day: None</p>
                <p>Circa: Yes</p>
                <p>DatingNotes: 1225x1235; reworked and augmented by Hostiensis in 1249 </p>
                <p>Place: Sisteron</p>
                <p>Diocese: Sisteron</p>
                <p>Province: Aix-en-Provence</p>
                <p>CountryModern: France</p>
                <p>Latitude: 44.191111</p>
                <p>Longitude: 5.947222</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Pontal, II, 186-233</p>
                <p>EditionOther: None</p>
                <p>SourceNotes: None</p>
                <p>TranscriptionNotes: Many passages copied directly from Synodal de l'Ouest (0904_Angers_1218c), as per Pontal edition</p>
                <p>BaseText: ['GoogleBooks', 'WebDownload']</p>
                <p>OCR: Yes</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Manuale Henrici Sistaricensis episcopi in synodo Sistaricensi approbatum</p>
                </div>
                <div>
                    <head>Capitulum 1</head>
                    <p>(1) In nomine sancte et individue Trinitatis.</p>
                    <p>Ad honorem ejusdem, nos, Henricus, ipsius permissione Sistaricensis episcopus, synodo nostra apud Sistaricum congregata, manuale quondam effectum per fratres Cabertum et P. de Rosset de ordine predicatorum aliquibus capitulis additis aliquibus declaratis approbavimus, et ea que inferius continentur ab omnibus subditis districte precipimus observari.</p>
                </div>
                <div>
                    <head>Capitulum 2</head>
                    <p>(2) Igitur sacerdotes accedentes ad sanctam synodum parochianis denuncient ante recessum eorum ab ipsis in die dominica precedenti, ut si aliqui infirmi in parochiis ipsorum fuerint, visitentur ab ipsis.</p>
                </div>
                <div>
                    <head>Capitulum 3</head>
                    <p>(3) Venientes ergo ad synodum, jejuni intrent, et non vinolenti, ut devotius ea que dicentur audire et intelligere possint, et memorie commendare; et in paschali synodo albas, si possunt, vel superpellicia ad minus et stolas apportent; in alia synodo cappas rotundas et stolas habeant.</p>
                    <p>Si quis autem feria secunda in mane se nobis non presentaverit, quinque solidos dabit; si feria tertia in mane non venerit, decem solidos dabit; et si quarta feria in mane non apparuerit, viginti solidos dabit.</p>
                    <p>Quicumque etiam non se presentaverit se in decenti habitu, ut supra dictum est, quinque solidos dabit.</p>
                </div>
                <div>
                    <head>Capitulum 4</head>
                    <p>(4) De baptismo. [1]</p>
                    <p>Baptismus cum omni reverentia et honore celebretur et cum magna cautela; maxime in distinctione verborum et prolatione, in quibus tota virtus sacramenti consistit, scilicet, ut sic dicat, expresso nomine proprio, Petre, Ego baptizo te in nomine Patris et Filii et Spiritus Sancti.</p>
                    <p>Amen.</p>
                    <p>Et in romano, doceant frequenter sacerdotes laycos debere baptizare pueros, patrem etiam et matrem pueri in summa necessitate.</p>
                    <p>Interrogetur autem laicus qui sic puerum baptizavit, diligenter a sacerdote, quid dixit et si nomen puero imposuit, quid fecerit; et si eum invenerit discreto modo et debito baptizasse, oblato puero supra sacrum fontem chrismate in vertice ungatur et, sine mersione, omnia alia que ibi solent fieri faciant, que soient fieri.</p>
                    <p>Si vero dubium fuerit in utrum puer baptizatus fuerit aut non, tunc sacerdos omnia faciat et immergens dicat, expresso nomine, ut supra, Petre, Si tu non es baptizatus, ego baptizo te in nomine Patris et Filii et Spiritus Sancti.</p>
                    <p>Amen.</p>
                    <p>Ad elevandum puerum etiam de sacro fonte unus patrinus tantum recipiantur et alius in catechismo, et alius in confirmatione, propter pericula et impedimenta matrimonii.</p>
                </div>
                <div>
                    <head>Capitulum 5</head>
                    <p>(5) Sacros fontes sacerdotes semper coopertos teneant, et eos intra octo dies renovent.</p>
                    <p>Eodem modo fiat de aliis sacramentis altaris.</p>
                </div>
                <div>
                    <head>Capitulum 6</head>
                    <p>(6) Sanctum etiam chrisma cum oleo benedicto et eucharistia sub diligenti sera custodiatur, nec alicui laico tradatur.</p>
                    <p>Si quis clericus fecerit, sciat se excommunicationis vinculo innodatum.</p>
                </div>
                <div>
                    <head>Capitulum 7</head>
                    <p>(7) De confirmatione. [2]</p>
                    <p>Sacerdotes scientes adventum episcopi moneant populum diligenter, etiam per hospitia singulorum, si opus fuerit, circa duas vel tres leucas, ut omnes conveniant coram episcopo ad audiendum sermonem, maxime qui consilio episcopi indigent; et ipsi veniant cum populo, cruce precedente.</p>
                    <p>Et sacerdotes doceant quod digne recipiatur: in ea Spiritus Sanctus recipitur, confirmans eum in bono qui recipit, et roborans contra dyabolum et peccata.</p>
                    <p>Et adulti qui confirmandi fuerint, prius confiteantur, si tempus habent confitendi, et deferant secum bendellos latos, mundos et satis longos; jejuni etiam si fieri potest, hoc sacramentum recipiant et tune non celebrent sacerdotes nisi celebrent summo mane.</p>
                    <p>(7) Item statuimus quod nullus intret ecclesiam nostre diocesis, cujus institutio ad nos pertinet sine assensu nostro, aut nobis inconsultis detineat aut dimittat.</p>
                    <p>Quod si quis contra fecerit, et monitus, ut supra, intra mensem non emendaverit, sciat se excommunicationis vinculo innodatum.</p>
                </div>
                <div>
                    <head>Capitulum 8</head>
                    <p>(8) De celebratione missarum.</p>
                    <p>Quod si episcopus, quicumque voluerit, presens fuerit, incipiet Confiteor [3] ipse episcopus, et illi qui dixerint epistolam manum ejus osculabuntur, et, inclinato capite, hanc benedictionem recipient: Quod ore promisisti, corde retine, et in operibus imple, ut sic pervenias ad regnum glorie, quod tibi prestare dignetur Jesus Christus, [4] etc.</p>
                    <p>Is vero qui dicit evangelium, dicit ei: Jube domine [5].</p>
                    <p>Finito evangelio, prius deportetur liber episcopo ad osculandum.</p>
                    <p>Item, debet episcopus perfundere aquam in calice.</p>
                    <p>Item, quando sacerdos facit oblationem, ostendat hostiam episcopo ut benedicat.</p>
                    <p>Item, in fine misse episcopus dabit benedictionem.</p>
                    <p>Item, sacerdos cum exutus fuerit vestibus sacerdotalibus, genuflectens deosculabitur manum ei, et episcopus dabit benedictionem hoc modo: Quod hodie sumsisti in memoriam dominice passionis, sit tibi remedium peccatorum, et dirigat in viam salutis eterne.</p>
                    <p>In nomine Patris, et Filii, et Spiritus sancti.</p>
                    <p>Amen [6].</p>
                </div>
                <div>
                    <head>Capitulum 9</head>
                    <p>(9) Item, in altari in quo episcopus celebravit, nullus inferior, eodem die, celebrare presumat, nisi de licentia sua.</p>
                </div>
                <div>
                    <head>Capitulum 10</head>
                    <p>(10) [7] Sacerdos ministrans diligenter attendat quod hostia sit integra et integrum habeat circulum sit etiam absque macula et vinum etiam sit purum, sanum, et sine fecibus.</p>
                </div>
                <div>
                    <head>Capitulum 11</head>
                    <p>(11) De defectibus in missa contingentibus. [8]</p>
                    <p>Et attendant etiam presbyteri quod aquam non omittat.</p>
                    <p>Si autem aquam omiserit, quando adverterit, apponat aquam, si fieri potest sine scandalo.</p>
                    <p>Si vero per negligentiam evenerit quod, perlecto canone et peracta consecratione Corporis Christi, nec vinum nec aqua reperiatur in calice, debet statim infundi utrumque et incipiat sacerdos a Simili modo et more solito prosequatur.</p>
                    <p>Alii dicunt quod hostia sic consecrata seorsum reverenter observetur: hostia autem nova, sicut fieri solet, ante calicem apponatur et reincipiatur canon misse: Te igitur [4]; post communionem vero ambe hostie a sacerdote sunt sumende.</p>
                    <p>Primus tamen modus, sicut audivimus, fuit beato Bernardo revelatus.</p>
                </div>
                <div>
                    <head>Capitulum 12</head>
                    <p>(12) [9] Precipitur presbyteris ut, cum in canone misse inceperint Qui pridie, tenentes hostiam, ne elevent eam statim nimis alte, ita quod videri possit a populo, sed quasi ante pectus detineant donec dixerint Hoc est corpus meum et tunc elevent eam ita quod possit ab omnibus videri et post totalem sumptionem tam corporis quam sanguinis et vini puri aliquantum cum ab expuendo abstineant et, si abstinere non possunt, in piscinam hoc faciant suaviter et urbane.</p>
                    <p>Vinum autem potius rubeum ministretur in calice, propter similitudinem albi vini cum aqua.</p>
                    <p>Precepimus presbyteris, ut qui inciperint in canone misse, Qui pridie, tenentes hostiam non elevant sed ante pectus teneant donec dixerint: Hoc est enim Corpus meum et aliquo campanula pulsetur et tune elevent eam decenter, ita ut possit videri: et post totalem sumptionem corporis et sanguinis Domini, presbyter aliquantulum ab exspuendo abstineat et si abstinere non possit, in loco mundo hoc faciat, qui conculcari non possit.</p>
                    <p>Et nisi sacram missam celebrare habeant, bis vinum super calicem in manus infundant, ne aliquid de sacramento in ore ipsorum vel calice possit remanere : tertio vero digitos in sacrario lavent, et cum mappula ad hoc deputata tergant, et aliam habeant in qua manus post offerendam tergant.</p>
                </div>
                <div>
                    <head>Capitulum 13</head>
                    <p>(13) [10] Sanctus Bernardus.</p>
                    <p>Si quid de sanguine Christi ceciderit super corporale, suggenda est pars intincta et et postea scindenda et pro reliquiis servanda, et cartula consuatur continens, Hic est linteamen super quo cecidit sanguis Domini.</p>
                    <p>Si super palam vel super aliud non benedictum vestimentum ceciderit, pars intincta prius suggatur abluatur, et ablutio a sacerdote sumatur, et postea scindatur et comburatur; et cinis in sacrario recondatur.</p>
                    <p>Si autem supei lapidem, lignum vel terram ceciderit, suggendus, lingendus, tergendus et radendus est locus ille et pulvis in sacrario reponatur [8].</p>
                    <p>Sacerdos vero cui hec negligentia acciderit, ad episcopum debet accedere, condignam penitentiam de negligentiam recepturus.</p>
                </div>
                <div>
                    <head>Capitulum 14</head>
                    <p>(14) [11] Item Bernardus.</p>
                    <p>Si musca vel aranea vel aliquid tale in calicem ceciderit, quod vix sine vomitu aliquando vel sine periculo corporis, sumi potest sanguis, sumatur et superfuso vino ipsum quod cecidit abluatur et ablutio a sacerdote sumatur vel alio munde conscientie et postea in sacrario comburatur.</p>
                </div>
                <div>
                    <head>Capitulum 15</head>
                    <p>(15) Nullus celebret ante primam dictam. [12]</p>
                    <p>Nullus, antequam Matutinas dixerit canonicas et Primam vel audierit presumat, aliqua necessitate, missam celebrare.</p>
                    <p>Nullus antequam matutinas canonicas et primas dixerit, missam celebrare presumat aliqua necessitate.</p>
                </div>
                <div>
                    <head>Capitulum 16</head>
                    <p>(16) [13] Ad hoc post missam panno mundissimo involvatur, nec ministri eo calicem tergant, sed illo cum quo sacerdos manus post communionem tersit quod postquam indecens fuerit vel vetustate astrictus, in sacrario comburatur quod idem fieri decrevimus de crucibus et de imaginibus nimia vetustatae deformatis.</p>
                    <p>Hoc autem ita privatim facere debent, ne laici percipiant, ne in scandalum trahi possint vel errorem per eas.</p>
                </div>
                <div>
                    <head>Capitulum 17</head>
                    <p>(17) Nec bis in die. [14]</p>
                    <p>Nullus audeat in die bis missam celebrare, aut cumplici du introitu, nisi in magna necessitate, scilicet corpore humano presenti, in die solemni vel ubi duas habeat ecclesias celebraturus quoque missam secundam, vinum perfusionis in prima missa non sumat quia postea non esset jejunus, sed ministro habenti bonam conscientiam tribuat.</p>
                </div>
                <div>
                    <head>Capitulum 18</head>
                    <p>(18) Nullus celebret missam nisi jejunus a cibo et potu.</p>
                </div>
                <div>
                    <head>Capitulum 19</head>
                    <p>(19) Puerorum communio.</p>
                    <p>Moneant autem sacerdotes parochianos suos, ut pueros a septennio et supra Paster noster [15] et Credo [16] doceant, ac in die sancto Parasceven ad ecclesiam adducant ad osculandum crucem, et in die sancto Pasche, ut corpus Christi, prius tamen confessi, recipiant.</p>
                </div>
                <div>
                    <head>Capitulum 20</head>
                    <p>(20) [17] Nullus permittatur deservire altari vel epistolam legere, nisi in superlicio vel capa rotunda.</p>
                </div>
                <div>
                    <head>Capitulum 21</head>
                    <p>(21) [18] Ex concilio lateranensi ultimo.</p>
                    <p>Districte precipitur, ut sacerdotes divinum officium nocturnum pariterque diurnum distincte et aperte, quantum devotius Deus dederit celebrent.</p>
                    <p>Honestum si quid esset quod stantes horas canonicas dicerent, maxime in diebus festivis [19], ut alii videntes laborem et devotionem pietatis intuitu libentius glorificent Deum Patrem qui in celis est.</p>
                </div>
                <div>
                    <head>Capitulum 22</head>
                    <p>(22) De tabula altaris. [19]</p>
                    <p>Precipitur, quod in altari in quo tabula mota fuerit vel enormiter fracta, sacerdos non celebret sed super eo episcopus consulatur.</p>
                </div>
                <div>
                    <head>Capitulum 23</head>
                    <p>(23) Et ampule scilicet vini et aque laventur in ministerio altaris et hoc pre oculis habeant.</p>
                </div>
                <div>
                    <head>Capitulum 24</head>
                    <p>(24) [20] Ex decreto Clementis pape.</p>
                    <p>Sacerdos sive diaconus corporalia sepe abluat, indutus superlicio, in vase mundo ad hoc specialiter deputato.</p>
                    <p>Omnes ablutiones in baptisterio vel in sacraria recondantur vel reponantur.</p>
                </div>
                <div>
                    <head>Capitulum 25</head>
                    <p>(25) [21] Item lintheamina altaris et indumenta sacerdotalia nonnisi a sacerdote vel diacono vel ab aliqua honesta matrona vel virgine, sine appositione aliorum ad minus bis in anno, vel amplius, si opus fuerit, abluantur.</p>
                </div>
                <div>
                    <head>Capitulum 26</head>
                    <p>(26) De confessione.</p>
                    <p>Sacerdotes diligenter attendant vultum pecorum suorum ut agnoscant, confessiones eorum ad minus in anno audientes, et caveant attentissime, ne peccata eorum signo, verbo, vel facto, vel ludo eis improperent, vel aliis revelent: quod qui fecerit, a beneficio sacerdotali absque misericordia degradetur, et ignominiosus peregrinando semper vivat, vel in altissimam religionem semper vivat inclusus.</p>
                </div>
                <div>
                    <head>Capitulum 27</head>
                    <p>(27) Item, caveant sacerdotes, ne aliquid exigant pro confessionibus judicandis, nec missas celebrandas penitentibus injungant, ut spiritus avaritie in hac parte prorsus evitetur.</p>
                </div>
                <div>
                    <head>Capitulum 28</head>
                    <p>(28) Diaconi confessiones non audiant.</p>
                    <p>Item, districte sacerdotibus inhibetur, ne diaconos permittant ad audiendas confessiones infirmorum, cum ipsi diaconi non habeant potestatem absolvendi; sed ipsi sacerdotes in propria persona infirmos visitent, et ad eos eucharistiam, aquam benedictam, campanula et imagine precedente, cum magna reverentia deferant, septem psalmos cum litania cantantes: hoc est si sacerdos potest.</p>
                </div>
                <div>
                    <head>Capitulum 29</head>
                    <p>(29) De absolutione infirmorum ab excommunicatione.</p>
                    <p>Item, alias statuimus, ut quilibet etiam excommunicatus in articulo mortis positus, a quolibet clerico possit absolvi, et si non potest habere clericum, etiam potest absolvi a laico; et si aliquis non est, a muliere.</p>
                    <p>Et quilibet parochianos suos formam doceat absolutionis, scilicet: quod excommunicatus juret stare mandatis ecclesie, et si non habeat librum, juret in manu per Deum, et per fidem Dei, et postea verberetur cum Miserere mei [22]; et si laicus nescit Miserere [23], sufficit quod in predicto casu dicat Pater noster [24] et postea Ego absolvo te [25]; et si absolutus moritur, non obstantibus querelis que de ipso fient, tradetur ecclesiastice sepulture; et si petiit absolutionem, et non fuit qui daret ei penitentiam, mortuus absolvatur, et juret et verberetur pro eo, aliquis de propinquis loco sui, et postea tradetur ecclesiastice sepulture.</p>
                    <p>Si autem evaserit, transmittatur ad episcopum cum litteris continentibus veritatem.</p>
                    <p>Hoc intelligimus de excommunicato etiam pro furto, et rapina, vel usura, vel aliis etiam notoriis excessibus, nisi forte in vita sepe et sepius fuerit admonitus, et obstinata mente satisfacere denegasset.</p>
                    <p>Tali enim, nisi in morte de emendationis clamoribus sufficienter satisfecerit, sepultura ecclesiastica denegatur; aliter sepelitur, ut dictum est supra, et heredes ad restitutionem talium per censuram ecclesiasticam compellantur.</p>
                </div>
                <div>
                    <head>Capitulum 30</head>
                    <p>(30) [26] Frequenter moneantur laici, ubicumque viderint deferri corpus Domini, ut statim genua flectant, tanquam Domino et Creatori suo: et junctis manibus, quoadusque transierit, orent.</p>
                    <p>Frequenter moneant ut laici et etiam pueri, ubicumque viderint deferri sanctum corpus Christi, statim genua flectent tanquam Domino et creatori suo et junctis manibus quousque transierit orent devote.</p>
                    <p>Si vero propter absentiam sacerdotis contingat diaconum infirmum in necessitate visitare, sacerdos cum venerit ad infirmum, festinet confessionem ejus auditurus.</p>
                </div>
                <div>
                    <head>Capitulum 31</head>
                    <p>(31) [27] Item diligenter attendant sacerdotes quod si quid de corpore Christi in ore infirmi remanserit vel inde exierit, quod ab eo recipi non possit, aliquam forman habens, ab ipso sacerdote convenienter sumi debet vel comminutum in calice cum modico vino, alicui habenti bonam conscientiam dari.</p>
                </div>
                <div>
                    <head>Capitulum 32</head>
                    <p>(32) Casus reservati episcopo.</p>
                    <p>Attendant diligenter igitur sacerdotes, ne auctoritatem superiorem, et maxime episcoporum sibi usurpent, nec absolvant parochianos suos a peccatis pro quibus ad episcopum sunt mittendi, nisi in articulo mortis, sicut supra dictum est.</p>
                    <p>Casus autem qui reservantur episcopo, aut suo penitentiario, sunt isti: de incendio, de votis fractis, de injectione manuum in clericos vel in parentes, de homicidiis, de mulieribus que pueros necant, vel abortum procurant, vel dormiendo opprimunt, de corruptoribus sanctimonialium, de incestu cum aliqua de parentela in primo vel secundo gradu, de peccato contra naturam, et maxime cum brutis, de sacrilegio, de sortilegiis, et maxime de abusu corporis Christi, et aliorum sacramentorum, de injectione manuum in viros religiosos, exceptis quibusdam que in versibus continentur:</p>
                    <p>His excipiuntur casus de canone late:</p>
                    <p>Etas, officium, ludus, schola, pellere manu,</p>
                    <p>Clericus armatus, soror, uxor, filia, mater,</p>
                    <p>Officium, zelus, doctorque, paterque, propinquus</p>
                    <p>Affectus, dominus, vis et correptio, ludus</p>
                </div>
                <div>
                    <head>Capitulum 33</head>
                    <p>(33) Quisque sit exceptus si sit moderamine rectus.</p>
                    <p>Item, regula est, quod excommunicatus propter percussionem clerici non potest absolvi nisi a papa.</p>
                    <p>Hec autem fallit in octo casibus: primus, si est in articulo mortis; secundus, si est hostiarius alicujus potentis, sub pretextu officii sui clericum leserit, dum tamen graviter non vulneraverit; tertius, si monachus verberet monachum, vel canonicus canonicum, vel clericus clericum, dum tamen vivant in communi; quartus, si sit mulier vel impubes; quintus, si sit servus; sextus, si fuerit levis injuria, sed multi non concedunt; septimus, si sit infirmus, et periculum sit in mora, pauper, vel senex, vel valetudinarius: ita quod venire non possit; octavus casus est, si habet inimicitias capitales, vel alias exceptiones perpetuas vel temporales, et periculum sit in mora: sed ubi cessat exceptio, tenetur sedem apostolicam adire, vel ejus legatum.</p>
                    <p>In his octo casibus potest verberans clericum absolvi ab episcopo suo.</p>
                </div>
                <div>
                    <head>Capitulum 34</head>
                    <p>(34) Interrogationes faciende confitenti.</p>
                    <p>In inquisitionibus vero peccatorum possunt hoc modo procedere sacerdotes.</p>
                    <p>Primo de superbia: Fecisti aliquid vel dixisti pro laude seculi habenda, vel honore seculari?</p>
                    <p>Impugnasti scienter veritatem?</p>
                    <p>Obviasti scienter auctoritati majoris tui?</p>
                    <p>Quod aliorum erat abscripsisti tibi?</p>
                    <p>Fuisti inobediens sancte ecclesie?</p>
                    <p>Male [28] dixisti alicui vel percussisti ex superbia?</p>
                    <p>Blasphemasti nomen Domini, aut beate Marie, vel aliorum sanctorum?</p>
                </div>
                <div>
                    <head>Capitulum 35</head>
                    <p>(35) De invidia sic: Displicuit tibi bonum alterius?</p>
                    <p>Seminasti discordiam?</p>
                    <p>Diffamasti aliquem?</p>
                    <p>Placuit tibi malum alterius causa invidie?</p>
                    <p>Dixisti malum de rebus alterius vel persona alterius?</p>
                    <p>Tacuisti bona alterius?</p>
                </div>
                <div>
                    <head>Capitulum 36</head>
                    <p>(36) De ira sic: Habes aliquem odio?</p>
                    <p>Percussisti aliquem per iram?</p>
                    <p>Dixisti contumeliam patri, vel matri?</p>
                    <p>Damnificasti aliquem per te, vel per alium, sive accusando ad dominum, sive scindendo arbores, vel alio aliquo modo?</p>
                    <p>Impedisti alicujus bonum causa odii?</p>
                    <p>Fecisti rixam sive discordiam, aut homicidium, sive vulnera ?</p>
                </div>
                <div>
                    <head>Capitulum 37</head>
                    <p>(37) De accidia sic: Fuisti cupidus ad bonum agendum cum posses?</p>
                    <p>Dimisisti surgere ad matutinas, vel missam propter segniciem?</p>
                    <p>Fuisti otiosus?</p>
                    <p>Distulisti confiteri?</p>
                    <p>Neglexisti agere penitentiam tibi injunctam?</p>
                    <p>Incidisti umquam in desperationem?</p>
                </div>
                <div>
                    <head>Capitulum 38</head>
                    <p>(38) De avaricia sic: Fuisti symoniacus vel usurarius?</p>
                    <p>Et nota quod usura non solum se extendit ad pecuniam mutuandam, sed ad quicquid ultra sortem accipitur, sive honoris, vel gagerii, vel comestione equorum, vel de illicitis venditionibus, et hujusmodi.</p>
                    <p>Commisisti furtum, rapinam, fraudem?</p>
                    <p>Perjurasti aut mentibus ex causa lucri?</p>
                    <p>Pertribuisti ex avaricia testimonium falsitatis?</p>
                    <p>Fregisti ex cupiditate festa celebranda?</p>
                    <p>Commisisti sacrilegium furando decimas, aut oblationes, aut aliquid ab ecclesia extrahendo furtive?</p>
                    <p>Movisti metas in agro alicujus, aut de ludo aliquid habuisti?</p>
                </div>
                <div>
                    <head>Capitulum 39</head>
                    <p>(39) De gula sic: Fuisti ebriosus?</p>
                    <p>Fregisti jejunia consuetudinaria vel penitentiam tibi injunctam causa gulositatis?</p>
                    <p>Commedisti propere, laute, et nimis ardenter, et deliciose?</p>
                </div>
                <div>
                    <head>Capitulum 40</head>
                    <p>(40) De peccato luxurie sic debet querere circumstantias que in hoc versu continetur: Quis, quid, ubi, per quos, quotiens, cur, quomodo, quando [29].</p>
                    <p>Quis, utrum conjugatus, vel clericus, vel religiosus, vel compater, vel consanguineus.</p>
                    <p>Quid, utrum manifestum vel occultum.</p>
                    <p>Ubi, utrum in cimeterio, vel in ecclesia.</p>
                    <p>Quotiens, id est de mulieribus et de vicibus debet dicere, si recordari potest.</p>
                    <p>Cur, et qua temptatione, utrum per ventris intemperationem, vel ipse sollicitet se ad peccandum.</p>
                    <p>Quomodo, utrum secundum naturam.</p>
                    <p>In hoc tamen peccato, quod est contra naturam, caute ambulet confessor: Quomodo accidit tibi pollutio dormiendo, quod vix est quod non fuerit [30], et postea querat, si vigilando sine muliere: si dicat quod sic, querat quomodo, ut ex ore ejus extrahat.</p>
                    <p>Si amplius dicat quod sic, querat quomodo, non nihil de hoc peccato querat.</p>
                    <p>Quando, utrum in solemnitatibus, vel in quadragesima querat etiam si fecerit sortilegia causa habendi mulieres.</p>
                </div>
                <div>
                    <head>Capitulum 41</head>
                    <p>(41) Cum autem penitentie arbitrarie sint, quanta singulis peccatis supradictis pena debeat injungi, discretioni providi confessoris relinquimus; caveat tamen ne magnitudinis penitentie peccatorum redeat nimium desperans de penitentia perficienda, quia si hoc plene non satisfecerit, dum tamen cesset a peccato plene in purgatorio emendabit.</p>
                    <p>Caveat ergo ne nimis levem penitentiam injungat, ne propter facilitatem venie iterum peccare presumat, sed medium teneat, quia medium tenuere beati.</p>
                </div>
                <div>
                    <head>Capitulum 42</head>
                    <p>(42) [31]</p>
                    <p>Caveant confessores ne missas vel elemosinas vel hujusmodi pro restauratione restitutione injungant quia pro regula est circa restitutiones quod vero domino facienda est restitutio si de facili potest inveniri et lesor possit solvere.</p>
                    <p>Mortuo vel non invento vero domino, restituendum est proximioribus personis vel illis precipue qui constituti sunt heredes testamenti, vel ab intestato succedunt.</p>
                    <p>Si nullus talis inveniatur, tunc juxta concilium episcopi eleemosyna inde fiat, et consulimus in hac parte sacerdotibus, ut illos qui multa habent restituere ad superiores suos mittant; quia multa pericula ibi latent.</p>
                </div>
                <div>
                    <head>Capitulum 43</head>
                    <p>(43) Caveant etiam sacerdotes ne penitentiam injungant his qui peccata sua nolunt relinquere.</p>
                    <p>Consulant tamen eis quod orent, et jejunent, et eleemosynas pauperibus tribuant, et alia bona que facere potuerunt faciant, ut Dominus eos ad veram penitentiam revocare dignetur.</p>
                </div>
                <div>
                    <head>Capitulum 44</head>
                    <p>(44) De matrimonio. [32]</p>
                    <p>Clandestina conjugia penitus inhibemus, omnia autem matrimonia que fiunt, ignorante ecclesia, clandestina matrimonia reputamus.</p>
                    <p>Si quis vero hujusmodi clandestina matrimonia facere presumpserit in gradu prohibito, etiam ignoranter, soboles de tali conjunctione suscepta prorsus illegitima censeatur; de parentum ignorantia nullum subsidium habitura.</p>
                </div>
                <div>
                    <head>Capitulum 45</head>
                    <p>(45) Caveant sacerdotes attente ne mulierem cujus vir absens est, presumat matrimonialiter copulare, donec de morte viri certissime per testes idoneos constet eis.</p>
                    <p>Qui autem contra hoc attentare presumserit, sciat se graviter puniendum.</p>
                    <p>Id quod de illo dicimus faciendum, qui uxorem alicujus leprosi, ipso vivente, alio viro presumpserit copulare.</p>
                </div>
                <div>
                    <head>Capitulum 46</head>
                    <p>(46) Huic etiam pena illos decrevimus subjacere qui aliquos ante annos legitimos, et antequam vir XIIII. annos habeat et mulier XII., matrimonialiter conjungere presumserit, nisi de licentia episcopi speciali; que licentia non debet dari, nisi ex magna causa, quia inter tales nullum esse potest matrimonium.</p>
                </div>
                <div>
                    <head>Capitulum 47</head>
                    <p>(47) Item, firmiter inhibetur sacerdotibus ne aliquos matrimonialiter conjungant, nisi trina renunciatio dominicis et [33] in diebus festivis precesserit propter impedimenta matrimonii contrahendi, que et dirimunt jam contractum, que in his versibus continentur: Error, conditio, votum, cognatio, crimen, Cultus disparitas, vis, ordo, ligamen, honestas, Si sis affinis, si forte co√Øre nequibis, Hec socianda vetant connubia, juncta retractant. [34]</p>
                    <p>Alia sunt que impediunt matrimonium contrahendum, sed non dirimunt jam contractum unde versus: Incestus, raptus, et sponse mors...multis Suspectus proprie sobolis, mors presbyteralis, Vel si peniteat solemniter, aut monialem Accipiat, prohibent hec conjugium sociandum, Ecclesie vetitum necnon tempus feriatum [35] scilicet a septuagesima usque ad octavas Pasche et a dominica ante Ascensionem usque ad octavas Pentecostes, et ab Adventu Domini usque ad octavas Epiphanie.</p>
                </div>
                <div>
                    <head>Capitulum 48</head>
                    <p>(48) Impediunt fieri, permittunt facta teneri.</p>
                    <p>Doceant autem sacerdotes parochianos suos consanguineitatis gradus computare.</p>
                    <p>Fratres vel sorores sunt in primo gradu, consanguinei germani sunt in secundo gradu, consanguinei secundi sunt in tertio gradu, consanguinei tertii sunt in quarto gradu.</p>
                    <p>Inter aliquos istorum graduum non potest matrimonium celebrari, nisi de licentia sedis apostolice speciali.</p>
                    <p>Et est notandum quod in quarto gradu consanguineitatis attinet mihi aliquis, in eodem gradu affinitatis attinet mihi uxor ejus, vel quelibet alia quam ipse carnaliter cognoverit.</p>
                    <p>Item nota quod inter compatrem et commatrem, aut inter patrinum et filiolam, aut inter filios patrini et filiolam ejus, nullum matrimonium possit esse, nec inter filium ejus alicujus et illam quam ipsemet baptizavit.</p>
                    <p>Si autem in computatione graduum aliqua dubitatio emerserit, consulet super hec sacerdos episcopum.</p>
                </div>
                <div>
                    <head>Capitulum 49</head>
                    <p>(49) [36] Prohibeant sacerdotes sub pena excommunicationis publice in ecclesia ne alter conjugum ad religionem transeat aut recipiatur nisi per episcopum nisi de licentia speciali episcopi.</p>
                </div>
                <div>
                    <head>Capitulum 50</head>
                    <p>(50) Pro sacramentis nihil exigendum. [37]</p>
                    <p>In concilio lateranensi.</p>
                    <p>In concilio prohibetur ne quis pro benedictionibus nubentium, exequiis mortuorum et aliis sacramentis pecuniam extorquere presumat, aut fidejussores exigat, aut propter hoc ficticia impedimenta opponat.</p>
                    <p>Debent tamen a parochianis quibus sunt impensa sacramenta pie consuetudines observari etipsis libere ecclesiastica sacramenta conferri et absque difficultate.</p>
                </div>
                <div>
                    <head>Capitulum 51</head>
                    <p>(51) Bigamis benedictio non impendenda.</p>
                    <p>Preterea firmiter inhibemus ne mulieri secundo nubenti audeat sacerdos benedictionem impendere; quia cum primo matrimonio benedicta fuerit, non est benedictio iteranda.</p>
                    <p>Quod si quis sacerdos contravenerit, ipsum ab officio et beneficio suspensum, litterarum nostrarum testimonio ad sedem apostolicam transmittemus.</p>
                </div>
                <div>
                    <head>Capitulum 52</head>
                    <p>(52) De irregularitate. [38]</p>
                    <p>Clerici autem antequam ordines recipiant, episcopo vel penitentialibus confiteantur, ne forte pro simplicitate irregulariter ordinentur.</p>
                </div>
                <div>
                    <head>Capitulum 53</head>
                    <p>(53) Irregulares sunt bigami et qui presumserunt se bis baptizare, et qui sine prima tonsura aliquem ordinem susceperunt, vel qui, jam susceptis ordinibus, saltum fecerunt, quicumque causam homicidii perpetraverit, qui in judicium sanguinis consenserit, aut consilium vel auxilium in aliquo impenderit, unde mors hominis vel membri mutilatio est secuta.</p>
                    <p>Item, irregulares sunt qui litteras dictaverunt, scripserunt vel legerunt, aut amminiculum prestiterunt ut aliquis mutiletur vel occidatur vel aborsum procuraverit.</p>
                    <p>Clerici sive etiam presbyteri qui in suspensione vel excommunicatione vel interdicto sunt promoti et divina celebrant, irregulares judicantur, unde versus de illis qui non recipiunt dispensationem: [39] Sive bis ordo datur, seu baptismus repetatur, Vel ut evertatur fidei status ordo petatur, Vel si prestetur, quod utrumque Simon operetur, Ut dispensetur, spes irrita prorsus habetur.</p>
                </div>
                <div>
                    <head>Capitulum 54</head>
                    <p>(54) Item, statuimus quod nullus preter conscientiam nostram, et si litteras archidiaconi habeat, ordinetur.</p>
                    <p>Quod si fecerit, executionem non habebit; et si sine dispensatione nostra in Ordine sic suscepto celebraverit, irregularitatem incurrit, in qua sine cura sedis apostolice non poterit dispensari, et hoc idem si susceperit ordines eo tempore quo non debet.</p>
                    <p>Quibus temporibus ordines conferendi.</p>
                </div>
                <div>
                    <head>Capitulum 55</head>
                    <p>(55) Tempora autem quibus licet hec sunt: dominicis et aliis diebus festivis licet recipere minores ordines, ita quod unus aut duo promoveantur, non plures; sed sacros non licet, nisi in sabbato quatuor temporum, aut in sabbato sancto, aut in sabbato quo cantatur Sitientes [40].</p>
                    <p>Item, nullus debet recipere duos sacros simul, aut quatuor minores et unum sacrum, nec debet promoveri per saltum, scilicet quod ante sit diaconus quam subdiaconus, sed gradatim.</p>
                </div>
                <div>
                    <head>Capitulum 56</head>
                    <p>(56) Item, sciendum est, quod jejunia quatuor temporum debent celebrari hoc modo: Primum incipiendum est quarta feria post Exaltationem sancte Crucis, secundum, quarta feria post festum sancte Lucie, tertium, quarta feria post dominicam Quadragesime, quartum, quarta feria post Pentecosten.</p>
                    <p>Vult crux, Lucia, cineres, charismata dia, Ut si in angaria quarta sequens feria. [41]</p>
                    <p>Unde certum est quod si festum Exaltationis sancte Crucis in quarta feria evenerit, non in ipsa, sed in sequenti quarta feria sunt jejunia celebranda.</p>
                </div>
                <div>
                    <head>Capitulum 57</head>
                    <p>(57) Hoc notandum est quod secundum canones, et secundum consultationem domini Innocentii, quam fecimus, quicquid prelati nostri temporis huc usque servarunt, manus sacerdotis non debent chrysmare, sed oleo delinire, sed et diaconus et subdiaconus manus impositionem recipiunt ubi dicit in oratione hunc famulum [42] vel huic famulo [43].</p>
                    <p>Presbyter vero ipsam recipit tam ab episcopo quam a presbyteris omnibus circumstantibus, et si quid obmissum est non iteratur, sed alio tempore antequam exequatur caute suppleri precipitur, quod incaute fuerit pretermissum.</p>
                    <p>Ordinandi prius examinandi.</p>
                </div>
                <div>
                    <head>Capitulum 58</head>
                    <p>(58) Omnes etiam ordinandi convenire debent ad locum in quo ordines celebrandi sunt feria IV. ante sabbatum, et debent se representare, et facere nomina scribi, et ad ecclesiam presententur, et feria quinta et sexta sequenti debet fieri diligens examinatio tam super etatem, quam scientiam, necnon et de moribus, et aliis que occurrunt.</p>
                    <p>Debent et confiteri, et petere absolvi, et dispensationem ad cautelam.</p>
                    <p>Beneficia obtinentes competentes sibi ordines accipiant.</p>
                </div>
                <div>
                    <head>Capitulum 59</head>
                    <p>(59) Item statuimus, quod abbates, et prepositi, et archipresbyteri, et priores, et rectores ecclesiarum curam animarum habentes, qui presbyteri non sunt, presbyteri fiant; qui archidiaconatus tenent, diaconi; et si competenter moniti ad arbitrium nostrum hoc non fecerint, sciant se ipso jure privatos ab hujusmodi beneficiis, et ex tunc ipsos eisdem ipso jure privamus.</p>
                    <p>Et si quis predicta beneficia non constitutus in sacris ad minus, sine licentia nostra, de cetero detinuerit, vel privatus ipso jure ministraverit, ipsum excommunicationis vinculo innodamus.</p>
                </div>
                <div>
                    <head>Capitulum 60</head>
                    <p>(60) Item precipimus, ne quis de illegitimo coitu natus, vel servilis conditionis, vel obligatus ad ratiocinia, vel corpore vitiatus, vel bigamus, vel alium defectum habens, vel in mortali peccato constitutus celans conditionem suam se faciat ordinari, vel beneficium habens curam animarum recipiat, vel personatum, quamvis curam non habeat animarum.</p>
                    <p>De Honestate clericorum.</p>
                </div>
                <div>
                    <head>Capitulum 61</head>
                    <p>(61) [44] De clericis et joculatoribus.</p>
                    <p>Clerici officia vel commercia secularia non exerceant maxime inhonesta, mimis, histrionibus et joculatoribus non intendant et tabernas prorsus evitent, nisi forte causa necessitatis in itinere constituti.</p>
                    <p>Ad aleas vel taxillos non ludant, nec hujusmodi ludis intersint.</p>
                    <p>Coronam et tonsuram habeant congruentem; et se in officiis ecclesiasticis et in aliis bonis studiis exerceant diligenter.</p>
                </div>
                <div>
                    <head>Capitulum 62</head>
                    <p>(62) [45] Clerici beneficiati et in sacris ordinibus constituti clausa desuper deferant indumenta, nimia brevitate vel longitudine non notanda.</p>
                    <p>Si quis autem post festum omnium sanctorum hujus constitutionis transgressor extiterit, per superiorem suum puniatur et vestis aperta portata in publico pauperibus erogetur.</p>
                    <p>Pannis rubeis vel viridibus necnon manicis aut subtellaris consutitiis seu rostratis, sellis, frenis, pectoralibus et calcaribus deauratis non utantur.</p>
                    <p>In sacerdotio vel personatibus constituti capas manicatas in ecclesiam deferant nec extra non gerant, nisi justi causa timoris.</p>
                    <p>Fibulas omnino non gerant, nec corrigias auri vel argenti ornatum habentes, nec annulos, qui a signum vanitatis est.</p>
                </div>
                <div>
                    <head>Capitulum 63</head>
                    <p>(63) [46] Confessio annua sacerdotum episcopo.</p>
                    <p>Precipitur quod sacerdote episcopo vel penitentiario suo saltem semel in anno confiteantur.</p>
                    <p>In alio autem tempore poterunt de licentia episcopi aliis sacerdotibus confiteri: quam licentiam damus omnibus, ita tamen quod semel in anno nobis vel penitentiario nostro confiteantur; et hoc intelligimus de canonicis et clericis quorum cura ad nos pertinet immediate.</p>
                </div>
                <div>
                    <head>Capitulum 64</head>
                    <p>(64) Confessio laicorum suo parocho.</p>
                    <p>Item sacerdotes inducant parrochianos proprios ad confitendum sibi semel in anno, et ad recipiendum eucharistie sacramentum, nisi de licentia abstinuerint sacerdotis.</p>
                    <p>Quod si contumax aliquis fuerit inventus, ab ingressu ecclesie arceatur, et moriens christiana careat sepultura.</p>
                </div>
                <div>
                    <head>Capitulum 65</head>
                    <p>(65) Inhibemus etiam omnibus sacerdotibus quantumcumque discreti quantumcumque religiosi fuerint, ne parrochianos alterius ad penitentiam admittant, nisi de licentia nostra, vel proprii sacerdotis, qui inquisitus licentiam non deneget, et cum signo suo transmittat; et audiens signo suo remittat, ut sic pastor de vita et conscientia proprie certificetur.</p>
                    <p>Hoc autem tempore quadragesimali potissime precipimus observari.</p>
                </div>
                <div>
                    <head>Capitulum 66</head>
                    <p>(66) Item archidiaconus supersit archipresbyteris in jurisdictione, et in absentia nostra, et judicis nostri vices nostras obtineat in omnibus preter quam in prohibitis a nobis, vel sententiis matrimonialibus, et aliis casibus majoribus reservatis, et hoc jus habeat quousque per nos vel successores nostros prohibeatur.</p>
                </div>
                <div>
                    <head>Capitulum 67</head>
                    <p>(67) De archipresbyteris.</p>
                    <p>Item archipresbyteri singulas parochias circumeant, et jura episcopalia exigant, et de ipsis jurent episcopo vel ejus vicario fideliter reddere, et alia que archipresbyterum spectant exerceant diligenter et fideliter observent.</p>
                </div>
                <div>
                    <head>Capitulum 68</head>
                    <p>(68) Item statuta legatorum ab universis et singulis diligenter et fideliter observentur.</p>
                </div>
                <div>
                    <head>Capitulum 69</head>
                    <p>(69) Item ut omnes clerici simplices curam animarum habentes, vel privatus et etiam sine cura, obedientiam cum juramento, quam non fecerant nobis faciant et offerant, et a nobis curam animarum petant et recipiant infra mensem a tempore sententie numerando; aliter sciant se excommunicationis vinculo innodatos habentes curam animarum vel privati certi sciant sibi ingressum ecclesie interdictum.</p>
                </div>
                <div>
                    <head>Capitulum 70</head>
                    <p>(70) Item precipimus quod nullus jura episcopalia, sicut ecclesias nostre diocesis, mortuaria, procurationes, decimas, aut similia ad nos de jure communi vel ratione consuetudinis vel compositionis spectantia, in totum vel in parte, contra conscientiam occupet, vel retineat, vel nobis deneget, vel per se, vel per alium impediat quominus ipsa possimus percipere et habere.</p>
                    <p>Quod si contra jus nostrum et conscientiam suam in hac parte venerit, et infra mensem nobis non revelaverit, ipsum excommunicationis vinculo innodamus.</p>
                </div>
                <div>
                    <head>Capitulum 71</head>
                    <p>(71) Item prohibemus ne quis episcopus ecclesias nostre diocesis occupet, vel occupatas detineat, alias ipsum et sibi obedientem in hac parte excommunicationis vinculo innodamus.</p>
                </div>
                <div>
                    <head>Capitulum 72</head>
                    <p>(72) Item nullus in sacris ordinibus vel in minoribus, dum tamen beneficiis ecclesiasticis sustentetur, debet esse in judicio, nisi pro se et conjunctis personis et ecclesia sua, in qua beneficiatus est, contra aliam, nisi aperte videret quod injustitiam foveret.</p>
                    <p>Unde predictis firmiter inhibemus in virtute obedientie, ne causam questus et avaritie, cum aliis commodis et honeste vivere possint, predictum officium coram judice seculari in persona propria exerceant.</p>
                    <p>Sic tamen negamus, quod pro pauperibus et miserabilibus personis, et amicis suis gratis hoc exercere possint; nec negamus quin possint vendere suum consilium, et per alium vel per scripturam proponere, quod in persona propria erant proposituri.</p>
                </div>
                <div>
                    <head>Capitulum 73</head>
                    <p>(73) Item prohibemus, ne aliquis clericus ad instantiam sui judicis, sine nostra licentia prebeat aliquod juramentum.</p>
                </div>
                <div>
                    <head>Capitulum 74</head>
                    <p>(74) Contra conspirationes.</p>
                    <p>Item conspirationes et colligationes clericorum penitus damnamus: precipientes quod si que facte sunt, penitus dissolvantur: aliter nisi de licentia nostra siant vel remaneant, colligantes se vel conspirantes, seu colligationes seu conspirationes servantes, excommunicationis vinculo innodamus, nisi in mense a tempore hujus constitutionis se correxerint numerando.</p>
                </div>
                <div>
                    <head>Capitulum 75</head>
                    <p>(75) Eodem modo fuerunt excommunicati laici conspirantes per dominum Albanensem.</p>
                </div>
                <div>
                    <head>Capitulum 76</head>
                    <p>(76) Item precipimus quod ecclesie munde teneantur, et vasa, et ornamenta, sive linteamina ecclesiastica, et maxime illa que sunt servitio deputata: et hoc sub pena decem solidorum.</p>
                </div>
                <div>
                    <head>Capitulum 77</head>
                    <p>(77) De tonsura.</p>
                    <p>Item prohibemus, ne clerici comam nutriant, neque barbam, et tonsuram atque coronam deferant congruentem, aliter ab archidiacono tondeantur.</p>
                    <p>Quod si quis causa lascivie barbam raserit, et non tonsuram, noverit sibi per mensem ingressum ecclesie interdictum.</p>
                </div>
                <div>
                    <head>Capitulum 78</head>
                    <p>(78) Item prohibemus, ne quis secum vel prope se teneat mulierem, de qua possit haberi suspicio, et hoc sub pena decem solidorum.</p>
                </div>
                <div>
                    <head>Capitulum 79</head>
                    <p>(79) Item precipimus quod omnes clerici in sacris ordinibus constituti vel in minoribus intitulati suas horas canonicas dicant.</p>
                </div>
                <div>
                    <head>Capitulum 80</head>
                    <p>(80) Item ut nullus, alterius parrochianos, diebus dominicis vel festivis scienter ad divina admittat; multo minus oblationes, vel mortuaria, vel decimas recipiat ad alias ecclesias pertinentes; quod qui scienter fecerit, inde monitus per illum cui injuriatus est, si infra octo dies non satisfecerit, sciat sibi per mensem ingressum ecclesie interdictum.</p>
                </div>
                <div>
                    <head>Capitulum 81</head>
                    <p>(81) Item ut omnes religiosi professi tacite vel expresse, etiam scolares, in publico habitum suum deferant.</p>
                    <p>Quod si causa lascivie vel contemtus ipsum dimiserint, ipsos excommunicationis vinculo innodamus.</p>
                </div>
                <div>
                    <head>Capitulum 82</head>
                    <p>(82) [47] De extrema unctione.</p>
                    <p>Ad sacramentum extreme unctionis moneant sacerdotes, non tantum divites sed pauperes et ut sacramentum, cum gravi infirmitate laborant, petant et devote suscipiant, quia dicendum est, sicut dicit beatus Jacobus, quod per eam venialia dimittuntur et quandoque allienatur infirmus aliquando ad veram contritionem cordis et eterni gaudii considerationem per eam incitatur.</p>
                </div>
                <div>
                    <head>Capitulum 83</head>
                    <p>(83) [48] De infirmis.</p>
                    <p>Quomodo sacerdotes se habere debent circa infirmos.</p>
                    <p>Statutum est in concilio et districte injunctum medicis corporum, ut cum eos ad infirmos vocari contigerit, ipsos ante omnia moneant et inducant quod medicos advocent animarum, ut postquam infirmo fuerit de spitiruali salute provisum, ad corporalis medicine remedium salubrius procedatur praeterea.</p>
                    <p>Ceterum autem cum anima sit multo preciosior corpore, sub interminatione anathematis prohibetur ne quis medicorum pro corporali salute aliquid suadeat quod in eius convertatur.</p>
                </div>
                <div>
                    <head>Capitulum 84</head>
                    <p>(84) Infirmum laborantem in extremis sacerdotes ab omnibus peccatis et excommunicationibus absolvant, et ei parvam penitentiam vel nullam injungant; sed ei dicant quod si de infirmitate convaluerit, ad sacerdotem acceleret, et tunc ei penitentia competens injungatur; et si excommunicatus erat, ad illos qui excommunicaverant dirigatur.</p>
                </div>
                <div>
                    <head>Capitulum 85</head>
                    <p>(85) [49] In consilio firmiter inhibetur ne superlectilia sacerdotis propria, seu aliena in ecclesiis admittantur, nisi propter hostiles incursus, aut incendia repentina, seu alias urgentes necessitates, necessitate cessante, in loca pristina reponantur et hoc districtius de archis et doliis et carnibus volumus observari.</p>
                    <p>Quod si quis contra prohibitionem nostram de cetero in hac parte venerit, et a sacerdote monitus non fuerit obediens et ibi aliquid dimiserit, volumus quod ei teneatur ecclesia vel sacerdos.</p>
                </div>
                <div>
                    <head>Capitulum 86</head>
                    <p>(86) [50] Precipitur sacerdotibus ut omnes redditus et possessiones ecclesie scribant in missalibus.</p>
                </div>
                <div>
                    <head>Capitulum 87</head>
                    <p>(87) [51] Ne choree fiant in sacro loco.</p>
                    <p>Prohibeant sacerdotes sub pena excommunicationis choreas duci in cimiterio vel in ecclesiis: moneant etiam ne alibi fiant, quia, ut dicit beatus Augustinus, melius est festivis diebus fodere et arare, quam choreas ducere</p>
                </div>
                <div>
                    <head>Capitulum 88</head>
                    <p>(88) [52] Nullus de novo edificare in cimiterio permittatur; nec domus aliqua si dirupta fuerit, durante per annum ruina, ibi reedificetur sine speciali vel licentia episcopi.</p>
                </div>
                <div>
                    <head>Capitulum 89</head>
                    <p>(89) [53] Nec fumus vel immunditie in cimiteriis admittantur sed quod clausa, ubi fieri potest, et munda serventur.</p>
                </div>
                <div>
                    <head>Capitulum 90</head>
                    <p>(90) De libertate ecclesiastica.</p>
                    <p>Item statuimus, quod nullus statuat edictum sive statutum, vel inducat velservet consuetum, sive potius corruptelam introductam contra ecclesiastica libertatem sive immunitatem, et si qua introducta est hactenus vel servata, ipsam pronuntiamus irritam et inanem.</p>
                    <p>Servantes autem, et secundum earn judicantes, et tabelliones instrumenta publica conficientes, et preconisantes, vel per nos, vel per archidiaconum, vel per archipresbyterum, vel alium vices nostras gerentem moniti infra mensem, juxta voluntatem nostram, nisi satisfecerit, excommunicationis vinculo innodamus.</p>
                </div>
                <div>
                    <head>Capitulum 91</head>
                    <p>(91) Ut autem de libertate sive immunitate ecclesie aliqua perstringamus breviter, declaramus quod secundum eam debent clerici et religiosi esse immunes quoad personas et res etiam patrimoniales ab omnibus angariis, et perangariis, questis, toutis, et collectis, et his similibus exactionibus; excepti certis censibus sive pensionibus realibus, ad quarum solutionem tenentur ex quo res tenent, quantum ratione solvi debent.</p>
                    <p>Cum nec is ferendus sit, qui lucrum quidem amplectitur, onus autem ei annexum contemnit.</p>
                    <p>Et hoc intelligimus, nisi fiat auctoritate judicis ecclesiastici, qui ne consentire debet, nisi prius consulto Romano pontifice, juxta statuta concilii generalis, que in hoc casu precipiuntur inviolabiliter observari.</p>
                </div>
                <div>
                    <head>Capitulum 92</head>
                    <p>(92) Item prohibemus ne aliquis clericus venalitatem sectetur, vel commercia exerceat secularia, et maxime inhonesta, et non sint revenditores bladi, vini, vel aliarum rerum, quia clericis negotiari non licet; quod qui fecerit, immunitate supradicta de questis et collectis quoad mercimonia et patrimania non gaudebit.</p>
                </div>
                <div>
                    <head>Capitulum 93</head>
                    <p>(93) Item nullus judex secularis causas, in quibus de sanguinis effusione vel corporali pena agitur, debet in ecclesiis vel cimeteriis agitare.</p>
                </div>
                <div>
                    <head>Capitulum 94</head>
                    <p>(94) Item nullus fugiens ad ecclesiam inde violenter exire nec extrahi mandetur vel ratum habeat, nisi prestita sufficienti cautione rectori de vita et membris integre reservandis: super quo plene fides servetur; et tunc de licentia rectoris extrahatur, non tamen negamus quin super hoc qui inique egit sit aliter legitime puniendus.</p>
                    <p>Excipimus latronem publicum vel nocturnum, depopulatorem agrorum, necnon et illos qui homicidium vel mutilationes membrorum in ipsis ecclesiis vel cimeteriis committere non verentur; cum tales ab ecclesia possint extrahi, et etiam servum dominus; tamen dominus super impunitatem servi prestet juratoriam cautionem, quia sciendum est quod eodem privilegio gaudet ecclesie etiam non se contra secura in quantum divina mysteria celebrantur.</p>
                </div>
                <div>
                    <head>Capitulum 95</head>
                    <p>(95) Item ut clerici vel religiosi per interdictum aqueet ignis, sicut est ne quis in molendinis eorum molat, vel eorum furnis coquat, vel ipsi in alienis, et ne ipsorum vinee fodiantur, vel amputentur, vel terre colantur, vel ab eis emantur, vel eis vendantur, et similibus indirecte non compellantur laicorum facere voluntati.</p>
                </div>
                <div>
                    <head>Capitulum 96</head>
                    <p>(96) Item nullus laicus vel etiam religiosus in clericum vel religiosum manus violentas injiciat, vel eum capiat, vel invitum detineat, sine auctoritate pontificali, nec sub se respondere compellat.</p>
                    <p>Hec omnia supradicta universa et singula sub excommunicationis interminatione fieri prohibemus: ita quod quiscumque contra venerit et ammonitus infra mensem non satisfecerit sive cautionem sufficientem dederit, super satisfactionem faciendam, sciat se excommunicationis vinculo innodatum.</p>
                </div>
                <div>
                    <head>Capitulum 7</head>
                    <p>(7) De confirmatione. [2]</p>
                    <p>Sacerdotes scientes adventum episcopi moneant populum diligenter, etiam per hospitia singulorum, si opus fuerit, circa duas vel tres leucas, ut omnes conveniant coram episcopo ad audiendum sermonem, maxime qui consilio episcopi indigent; et ipsi veniant cum populo, cruce precedente.</p>
                    <p>Et sacerdotes doceant quod digne recipiatur: in ea Spiritus Sanctus recipitur, confirmans eum in bono qui recipit, et roborans contra dyabolum et peccata.</p>
                    <p>Et adulti qui confirmandi fuerint, prius confiteantur, si tempus habent confitendi, et deferant secum bendellos latos, mundos et satis longos; jejuni etiam si fieri potest, hoc sacramentum recipiant et tune non celebrent sacerdotes nisi celebrent summo mane.</p>
                    <p>(7) Item statuimus quod nullus intret ecclesiam nostre diocesis, cujus institutio ad nos pertinet sine assensu nostro, aut nobis inconsultis detineat aut dimittat.</p>
                    <p>Quod si quis contra fecerit, et monitus, ut supra, intra mensem non emendaverit, sciat se excommunicationis vinculo innodatum.</p>
                </div>
                <div>
                    <head>Capitulum 98</head>
                    <p>(98) [54] De predicatoribus et questis.</p>
                    <p>Ex consilio lateranense.</p>
                    <p>Nullus passim recipiatur ad predicandum nisi fuerit autentica persona vel ad hoc episcopo vel superiori destinata vel de ordine predicatorum, vel fratrum minorum, vel persona honesta, bene litterata et bene nota.</p>
                    <p>Questores quoque elemosinarum tantum ea dicant populo que in litteris suis continentur.</p>
                    <p>Sacerdos tamen loci populum sibi commissum diligenter inducat ad elemosinas erogandas, pietatis intuitu, non animo extorquendi.</p>
                </div>
                <div>
                    <head>Capitulum 99</head>
                    <p>(99) [55] Nullus in ecclesia recipiatur ad elemosinas, nisi sit parrochianus ecclesie vel de vicinia notus vel litteras nostras habeat.</p>
                </div>
                <div>
                    <head>Capitulum 100</head>
                    <p>(100) Item statuimus ut nullus alienet res immobiles ecclesie sibi commisse, vasa autem, vel ornamenta, vel vestimenta ecclesiastica, aut alia jura ad eamdem pertinentia, sine nostra licentia; et alienata juxta posse suum studeat revocare.</p>
                    <p>Alienationis autem verbum donationem, venditionem, permutationem, conditionem, et obligationem, et emphyteosim comprehendit; fructus tamen vel redditus vendere permittimus sine detrimento ecclesie.</p>
                </div>
                <div>
                    <head>Capitulum 101</head>
                    <p>(101) Item statuimus ut quilibet rector ecclesie res quas post ecclesiarum curam et animarum sibi collatam acquisierit, ecclesie sue acquirat, et ei relinquere teneatur, nisi probare valeat quod ipsas obtentu persone sue, non ecclesie acquisierit aliunde; quod si aliis [56] dederit vel relinquerit, successor a quolibet valeatvendicare.</p>
                    <p>De his vero que aliunde acquisierit obtentu persone tantum possit disponere juxta beneplacitum voluntatis.</p>
                    <p>De testamentis.</p>
                </div>
                <div>
                    <head>Capitulum 102</head>
                    <p>(102) Item statuimus, ut in testamentis conficiendis vocetur sacerdos parochialis in his que pertinent ad relicta pro anima et ad pias causas, ita quod ecclesia parochialis sua portione canonica non fraudetur.</p>
                </div>
                <div>
                    <head>Capitulum 103</head>
                    <p>(103) [57] Prohibetur sacerdotibus ne testamenta sua ordinent per manum laicalem.</p>
                </div>
                <div>
                    <head>Capitulum 104</head>
                    <p>(104) [58] Presbiteri super citationibus faciendis credant hiis qui dederint fidem sed super excommunicationibus sententiis vel absolutionibus faciendis non credant sine litteris.</p>
                    <p>Sentencias audaciter ferant, latas districte servent nec timore parcentes alicui nec amore, et tamen diligenter caveant, ne pro nihilo aut ira aut ex animi levitate parochianos suos excommunicent.</p>
                </div>
                <div>
                    <head>Capitulum 105</head>
                    <p>(105) [59] Quando aliquis notorius excommunicatus est ab ecclesia, ad absolvendum ipsum pars adversa certificetur; tunc solemniter cum psalmo penitentiali Miserere mei Deus et oratione Deus cui proprium est devote et cum gravitate est absolutio impendenda.</p>
                </div>
                <div>
                    <head>Capitulum 106</head>
                    <p>(106) Item districte precipimus quod quilibet sacerdos sigillum habeat, cum quo sigillo sigillet, ut de citationibus et monitionibus, et aliis per eum factis minus valeat dubitari.</p>
                </div>
                <div>
                    <head>Capitulum 107</head>
                    <p>(107) De jejuniis.</p>
                    <p>Sacerdotes etiam faciant adultam etatem habentibus observari jejunia ab ecclesia instituta, ut est jejunium XL. et vigiliarum Nativitatis Domini, et Assumtionis beate Marie, et beati Johannis-Baptiste, et apostolorum Petri et Pauli, et beati Andree, et Simonis et Jude, et omnium aliorum apostolorum, quorum jejunia sunt ab ecclesia instituta, scilicet sancti Laurentii, et omnium sanctorum, et Rogationum, et quatuor temporum jejunium sub pena excommunicationis.</p>
                    <p>Inhibeant sacerdotes, nec tamen excommunicent, ne quis post dominicam L. carnes, ova vel caseum comedere presumat.</p>
                </div>
                <div>
                    <head>Capitulum 108</head>
                    <p>(108) Abstinentia in Adventu.</p>
                    <p>Inducant etiam sacerdotes parrochianos suos, ut omnes in adventu Domini, exceptis infirmis, a carnibus abstineant, et inde quarta feria et sabbato per circulum anni, nisi infirmi et [60] in solemnitatibus specialiter licentientur.</p>
                </div>
                <div>
                    <head>Capitulum 109</head>
                    <p>(109) [61] De festis.</p>
                    <p>De temporibus feriandis.</p>
                    <p>Pronunciandum est laicis ut sciant tempora feriandi per annum, id est omnem dominicam a vespera usque ad vesperam.</p>
                    <p>Feriandi vero per annum isti sunt dies: dies Natalis Domini, sancti Stephani, sancti Joannis evangeliste, Circumcisionem, sancti Silvestri, octabas Domini, Epyphania, Purificatio beate Marie virginis, Annunciatio, Assumptio, Nativitas beate Marie virginis, Conceptio, dies Parasceve, sanctum Pascha cum duobus diebus adminus, Ascencio Domini, Inventio sancte Crucis, dies Pentecostes cum duobus sequentibus adminus; sancti Joannis Baptiste nativitas, duodecim apostolorum et maxime Petri et Pauli, Mathee, Jacobi Andree, Thome, Philippi, Bartholomee, Simonis et Jude Mathie, evangelistarum Marci et Luce, sancti Vincentii, sancti Laurentii, sancti Michaelis archangeli, Dedicatio cujuslibet oratorii, sancti Martini, sancte Marie Magdalenes; dies dominicos.</p>
                    <p>Preter has solemnitates singule parrochie festum ecclesie sue et dedicationis celebrent solemniter et devote.</p>
                    <p>Alias vero festivitates per annum non sunt cogendi ad celebrandum, sed monendi ut secundum morem antiquum observent.</p>
                    <p>Firmiter autem viris religiosis inhibemus, ne festa presumant infringere supradicta, ne populum inducant in scandalum et errorem.</p>
                </div>
                <div>
                    <head>Capitulum 110</head>
                    <p>(110) De Parasceve.</p>
                    <p>Sic ordo est servandus in parasceven Domini: dictis lectionibus, tractatibus et orationibus, et cruce obsculata, pontifex vel sacerdos, resumta casula et calceamentis, et lotis manibus, exeat cum diacono et subdiacono cum cereis ad sacrarium, et sacrum corpus Domini a precedenti die reservatum honorifice, et humiliter deferens, ponat super altare; deinde infundat in calice vinum et aquam, et postea thurificet incensum.</p>
                    <p>Iterum lotis manibus dicat Confiteor Deo [62]; quo dicto, parvoque intervallo facto, tali voce ut ab existentibus in choro tantum exaudiri possit cantando dicat: Oremus.</p>
                    <p>Preceptis salutaribus moniti [63] etc.</p>
                    <p>Pater noster [64].</p>
                    <p>Chorus respondeat: sed libera nos [65].</p>
                    <p>Sequitur oratio libera nos [66] etc.</p>
                    <p>Per omnia secula seculorum [67]; cum responsum fuerit Amen [68], sumat de pane sancto, et ponat in calice silendo, communicans, et sine osculo pacis.</p>
                    <p>Postquam vero sacerdos communicaverit, decantent universi ad altare, cum silentio, antiphonam: calicem [69], etc., psalmum Credidi [70] sicut in cena Domini.</p>
                    <p>Ad Magnificat [71] antiphonam: cum accepisset acetum [72] sequitur oratio Respice [73] cum silentio.</p>
                </div>
                <div>
                    <head>Capitulum 111</head>
                    <p>(111) De sabbato sancto.</p>
                    <p>Item in sabbato sancto facta benedictione cerei, et dictis lectionibus, tractis, et orationibus, et baptismo celebrato, obmisso tamen introitu, missa incipiatur a Kyrie eleison [74]; quo dicto sequitur Gloria in excelsis [75]; deinde oratio cum epistola consurrexistis [76] deinde alleluia, confitemini [77] et tractus laudate [78] deinde evangelium, vespere autem sabbati [79].</p>
                    <p>Quo dicto, non dicitur dominus vobiscum [80], nec oremus [81], nec offertorium.</p>
                    <p>Postea quando discooperitur calix, dicitur Pax Domini [82], et datur osculum, quia Christus resurgens dixit, Pax vobis [83].</p>
                    <p>Postquam vero sacerdos communicaverit, decantet unus in choro antiphonam, alleluia, alleluia, alleluia [84], et chorus decantet psalmum laudate [85] tribus vicibus.</p>
                    <p>Deinde ad vesperas ad Magnificat [86] antiphona Vespere autem [87], sequitur oratio ad complendum, et ita finitur missa et vespere finiuntur.</p>
                </div>
                <div>
                    <head>Capitulum 112</head>
                    <p>(112) Obsecramus per dominum nostrum Jesum Christum omnes sacerdotes qui hunc libellum habuerint quod in eo sepe legant et ejus mandate semper imitentur.</p>
                </div>
                <div>
                    <head>Footnotes</head>
                    <p>[1] From 0904_Angers_1218c, art. 4, with variants indicated in Pontal edition.</p>
                    <p>[2] From 0904_Angers_1218c, art. 7. Acc. Pontal, &quot;Les rares variantes ne changent pas le sens et n'ajoutent rien au texte.&quot;</p>
                    <p>[3] ¬ëConfiteor¬í in quotation brackets.</p>
                    <p>[4] ¬ëQuod ore promisisti, corde retine, et in operibus imple, ut sic pervenias ad regnum glorie, quod tibi prestare dignetur Jesus Christus,¬í in quotation brackets.</p>
                    <p>[5] ¬ëJube domine¬í in quotation brackets.</p>
                    <p>[6] ¬ëQuod hodie sumsisti in memoriam dominice passionis, sit tibi remedium peccatorum, et dirigat in viam salutis eterne. In nomine Patris, et Filii, et Spiritus sancti. Amen¬í in quotation brackets.</p>
                    <p>[7] From 0904_Angers_1218c, art. 6, with variants indicated in Pontal edition.</p>
                    <p>[8] From 0904_Angers_1218c, art. 6, with variants indicated in Pontal edition.</p>
                    <p>[9] From 1284_Paris_1205c, art. 80, and 0904_Angers_1218c, art. 8, with variants indicated in Pontal edition.</p>
                    <p>[10] From 0904_Angers_1218c, art. 9, with variants indicated in Pontal edition.</p>
                    <p>[11] From 0904_Angers_1218c, art. 10, with minor variants indicated in Pontal edition.</p>
                    <p>[12] From 1284_Paris_1205c, art. 24, and 0904_Angers_1218c, art. 12, verbatim.</p>
                    <p>[13] From 0904_Angers_1218c, art. 13, with variants indicated in Pontal edition (NB: reconstruction uncertain).</p>
                    <p>[14] From 0904_Angers_1218c, art. 14, with variants indicated in Pontal edition.</p>
                    <p>[15] ¬ëPaster noster¬í in quotation brackets.</p>
                    <p>[16] ¬ëCredo¬í in quotation brackets.</p>
                    <p>[17] From 0904_Angers_1218c, art. 16, with variants indicated in Pontal edition.</p>
                    <p>[18] From 0904_Angers_1218c, art. 18, with variants indicated in Pontal edition.</p>
                    <p>[19] This and the next chapter are from 0904_Angers_1218c, art. 19, with variants indicated in Pontal edition.</p>
                    <p>[20] From 0904_Angers_1218c, art. 21, with variants indicated in Pontal edition.</p>
                    <p>[21] From 0904_Angers_1218c, art. 22, with variants indicated in Pontal edition.</p>
                    <p>[22] ¬ëMiserere mei¬í in quotation brackets.</p>
                    <p>[23] ¬ëMiserere¬í in quotation brackets.</p>
                    <p>[24] ¬ëPater noster¬í in quotation brackets.</p>
                    <p>[25] ¬ëEgo absolvo te¬í in quotation brackets.</p>
                    <p>[26] From 1284_Paris_1205c, art. 20, and 0904_Angers_1218c, art. 70, with variants indicated in Pontal edition.</p>
                    <p>[27] From 0904_Angers_1218c, art. 71, with variants indicated in Pontal edition.</p>
                    <p>[28] ¬ëMale¬í in brackets.</p>
                    <p>[29] ¬ëQuis, quid, ubi, per quos, quotiens, cur, quomodo, quando¬í in quotation brackets.</p>
                    <p>[30] ¬ëQuomodo accidit tibi pollutio dormiendo, quod vix est quod non fuerit¬í in quotation brackets.</p>
                    <p>[31] From 0904_Angers_1218c, art. 107, with variants indicated in Pontal edition.</p>
                    <p>[32] From 0904_Angers_1218c, art. 65, with variants indicated in Pontal edition.</p>
                    <p>[33] ¬ëdominicis et¬í in brackets.</p>
                    <p>[34] ¬ëError, conditio, votum, cognatio, crimen, Cultus disparitas, vis, ordo, ligamen, honestas, Si sis affinis, si forte co¬ïre nequibis, Hec socianda vetant connubia, juncta retractant¬í in quotation brackets.</p>
                    <p>[35] ¬ëIncestus, raptus, et sponse mors...multis Suspectus proprie sobolis, mors presbyteralis, Vel si peniteat solemniter, aut monialem Accipiat, prohibent hec conjugium sociandum, Ecclesie vetitum necnon tempus feriatum¬í in quotation brackets.</p>
                    <p>[36] From 0904_Angers_1218c, art. 67, with variants indicated in Pontal edition.</p>
                    <p>[37] From 0904_Angers_1218c, art. 73, with variants indicated in Pontal edition.</p>
                    <p>[38] From 0904_Angers_1218c, art. 74, with variants indicated in Pontal edition.</p>
                    <p>[39] Quotation bracket begins here, runs to end of sentence.</p>
                    <p>[40] ¬ëSitientes¬í in quotation brackets.</p>
                    <p>[41] ¬ëVult crux, Lucia, cineres, charismata dia, Ut si in angaria quarta sequens feria.¬í in quotation brackets.</p>
                    <p>[42] ¬ëhunc famulum¬í in quotation brackets.</p>
                    <p>[43] ¬ëhuic famulo¬í in quotation brackets.</p>
                    <p>[44] From 0904_Angers_1218c, art. 31, almost verbatim.</p>
                    <p>[45] From 0904_Angers_1218c, art. 31 and 32, with variants indicated in Pontal edition.</p>
                    <p>[46] From 0904_Angers_1218c, art. 74, with variants indicated in Pontal edition.</p>
                    <p>[47] From 0904_Angers_1218c, art. 68, with variants indicated in Pontal edition.</p>
                    <p>[48] From 0904_Angers_1218c, art. 69, with variants indicated in Pontal edition.</p>
                    <p>[49] From 0904_Angers_1218c, art. 24, with variants indicated in Pontal edition.</p>
                    <p>[50] From 1284_Paris_1205c, art. 52, and 0904_Angers_1218c, art. 26, with variants indicated in Pontal edition.</p>
                    <p>[51] From 0904_Angers_1218c, art. 29, with variants indicated in Pontal edition.</p>
                    <p>[52] From 0904_Angers_1218c, art. 30, with variants indicated in Pontal edition.</p>
                    <p>[53] From 0904_Angers_1218c, art. 30, with variants indicated in Pontal edition.</p>
                    <p>[54] From 0904_Angers_1218c, art. 41, with variants indicated in Pontal edition.</p>
                    <p>[55] From 0904_Angers_1218c, art. 42, with variants indicated in Pontal edition.</p>
                    <p>[56] -¬ís¬í in brackets.</p>
                    <p>[57] From 1284_Paris_1205c, art. 51, and 0904_Angers_1218c, art. 52, with variants indicated in Pontal edition.</p>
                    <p>[58] From 1284_Paris_1205c, art. 56 &amp; 57, and 0904_Angers_1218c, art. 55, with variants indicated in Pontal edition.</p>
                    <p>[59] From 0904_Angers_1218c, art. 56, with variants indicated in Pontal edition.</p>
                    <p>[60] ¬ëet¬í in brackets.</p>
                    <p>[61] From 0904_Angers_1218c, art. 62, with variants indicated in Pontal edition.</p>
                    <p>[62] ¬ëConfiteor Deo¬í in quotation brackets.</p>
                    <p>[63] ¬ëOremus. Preceptis salutaribus moniti¬í in quotation brackets.</p>
                    <p>[64] ¬ëPater noster¬í in quotation brackets.</p>
                    <p>[65] ¬ësed libera nos¬í in quotation brackets.</p>
                    <p>[66] ¬ëlibera nos¬í in quotation brackets.</p>
                    <p>[67] ¬ëPer omnia secula seculorum¬í in quotation brackets.</p>
                    <p>[68] ¬ëAmen¬í in quotation brackets.</p>
                    <p>[69] ¬ëcalicem¬í in quotation brackets.</p>
                    <p>[70] ¬ëCredidi¬í in quotation brackets.</p>
                    <p>[71] ¬ëMagnificat¬í in quotation brackets.</p>
                    <p>[72] ¬ëcum accepisset acetum¬í in quotation brackets.</p>
                    <p>[73] ¬ëRespice¬í in quotation brackets.</p>
                    <p>[74] ¬ëKyrie eleison¬í in quotation brackets.</p>
                    <p>[75] ¬ëGloria in excelsis¬í in quotation brackets.</p>
                    <p>[76] ¬ëconsurrexistis¬í in quotation brackets.</p>
                    <p>[77] ¬ëalleluia, confitemini¬í in quotation brackets.</p>
                    <p>[78] ¬ëlaudate¬í in quotation brackets.</p>
                    <p>[79] ¬ëvespere autem sabbati¬í in quotation brackets.</p>
                    <p>[80] ¬ëdominus vobiscum¬í in quotation brackets.</p>
                    <p>[81] ¬ëoremus¬í in quotation brackets.</p>
                    <p>[82] ¬ëPax Domini¬í in quotation brackets.</p>
                    <p>[83] ¬ëPax vobis¬í in quotation brackets.</p>
                    <p>[84] ¬ëalleluia, alleluia, alleluia¬í in quotation brackets.</p>
                    <p>[85] ¬ëlaudate¬í in quotation brackets.</p>
                    <p>[86] ¬ëMagnificat¬í in quotation brackets.</p>
                    <p>[87] ¬ëVespere autem¬í in quotation brackets.</p>
                </div>
            </div>
        </body>
    </text>
</root>
