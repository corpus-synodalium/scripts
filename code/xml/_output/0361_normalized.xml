<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Dublin</title>
                <recordID>0361</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1367</origDate>
                <dateNotes/>
                <origPlace>Dublin</origPlace>
                <diocese>Dublin</diocese>
                <province>Dublin</province>
                <country>Ireland</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Provincial</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 361</p>
                <p>Year: 1367</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Dublin</p>
                <p>Diocese: Dublin</p>
                <p>Province: Dublin</p>
                <p>CountryModern: Ireland</p>
                <p>Latitude: 53.347778</p>
                <p>Longitude: -6.259722</p>
                <p>PlaceNotes: None</p>
                <p>Classification: Provincial</p>
                <p>IssuingAuthority: Thomas Minot</p>
                <p>IssuingAuthorityAlt: None</p>
                <p>RegnalStart: 1363</p>
                <p>RegnalEnd: 1375</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Records of Convocation XVI: Ireland, 171-190</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['Library Scan', 'Hard Copy Scan']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Thomas, miseracione diuina Dubliniensis archiepiscopus, uniuersis alme matris ecclesie ... nostra suffraganeorumue episcoporum iurisdiccioni subiectis necnon omnibus aliis subditis ... infuturum salutem, graciam et benediccionem.</p>
                    <p>Sancte Romane ecclesie summi pontifices uniuersalem ecclesiam ... principaliter reges Anglie et domini Hibernie Catholici et illustres Ecclesiam Anglicam et Hibernicam [1] quamplurimis... priuilegiorum et immunitatum prerogatiuis sublimare et munire salubriter curauerunt.</p>
                    <p>Uerum quia dierum [2] crescentium ... mundus et tempora iugiter in deteriora prolabuntur hominumque mentes et ... assueta nequicia deprauantur ac... indies perpetratis mala innumera annulantur que adeo morum subuersionem in clero et populo Hibernicis suscitarunt ... non sufficiant prouisa remedia ut cohibeant noxios appetitus ... ecclesie ac libertates illius conseruent illesa.</p>
                    <p>Nos Thomas concilio prouinciali hoc instanti anno Domini MCCC sexagesimo sexto in ecclesia cathedrali Ossoriensi celebrato in [3] nomine Sancte Trinitatis, patris et Filii et Spiritus Sancti necessarium fore preuidimus auctoritate presentis concilii de suffraganeorum [4] nostrorum concilio et consensu necnon omnium quorum interest in hac parte ad reformacionem morum et status ecclesiastici in nostra Dubliniensi prouincia statuta conciliorum prouincialium per bone memorie Dominum Alexandrum predecessorem nostrum et consequenter per recolende memorie Dominum Iohannem predecessorem nostrum Dublinienses archiepiscopos prius edita quedam adicere et eciam quedam noua statuere que ad forum ecclesiasticum et salutem animarum spectare dinoscuntur quibus via delinquentium arceatur et salutis uberioris profectus inducatur in ipsa nostra Dubliniensi prouincia futuris temporibus obseruanda.</p>
                </div>
                <div>
                    <head>Capitulum 1</head>
                    <p>De immunitate ecclesie et pace terre Hibernie conseruandis et earum uiolatoribus.</p>
                    <p>Dudum siquidem pie memorie illustris tunc rex Anglie Henricus progenitor domini nostri regis diuini amoris intuitu et pro salute anime sue et animarum antecessorum et successorum suorum et ad exaltacionem sancte ecclesie et emendacionem regni sui spontanea et bona uoluntate sua libertates diuersas eidem sancte ecclesie ac archiepiscopis et episcopis et aliis subditis suis per cartam que uulgariter Magna Carta nuncupatur pro se et heredibus suis concessit imperpetuum tenendas; quam quidem Cartam celebris memorie Dominus Edwardus quondam rex Anglie et auus domini nostri regis qui nunc est confirmauit et eciam innouauit, uolens et concedens pro se et heredibus suis quod carta predicta in omnibus et singulis suis articulis imperpetuum inuiolabiliter obseruaretur, eciam si aliqui articuli in ea contenti antea forsitan non fuerant obseruati; in quarum quidem libertatum et iurium ecclesiasticorum transgressores archiepiscopus Cantuariensis et ceteri prelati Anglie tunc presentes de uoluntate et assensu domini regis, comitum, baronum et aliorum procerum Anglie, et in eorum presencia, maioris excommunicacionis sentenciam publice et solemniter fulminarunt et promulgarunt; in qua carta sic confirmata inter cetera continetur quod ecclesia sancta libera sit et habeat omnia sua iura integra et libertates suas illesas; ac postmodum excellentissimus princeps dominus noster rex Anglie et dominus Hibernie qui nunc est, in quodam parliamento suo anno regni sui Anglie quartodecimo [5] apud Westmonasterium tento, de consensu prelatorum et procerum et aliorum ad dictum parliamentum conuocatorum pro se et heredibus suis concessit subscripta imperpetuum duratura, uidelicet, quod nullus ex parte sua uel aliorum per commissionem sub magno uel priuato sigillo regis nec sine commissione quicquam capiat de bladis, fenis et bestiis caragiis seu aliis bonis de archiepiscopis, episcopis, abbatibus et priorissis [6], parochis, uicariis seu aliis uiris ecclesiasticis infra eorum mansiones, maneria, grangias ac alia loca, infra feodum sancte ecclesie uel extra, contra uoluntatem eorum quorum bona illa fuerunt, et prohibuit quod extunc nulla talis commissio sub magno uel priuato sigillo quoquomodo exeat ad huiusmodi bona capienda, ac ipsos prelatos et clerum necnon possessiones, bona et catalla eorum in specialem proteccionem et defensionem suam et heredum suorum suscepit.</p>
                    <p>Item propter uasta et destrucciones quas escheatores et alii custodes archiepiscopatuum, episcopatuum et aliarum prelaciarum temporibus uacacionum fecerunt, uoluit dominus noster rex et concessit pro se et heredibus suis quod quotiens huiusmodi uacaciones etunc accedernt, quod escheatores sui et heredum suorum qui pro tempore fuerunt, facerent bene custodiri dictas uacaciones sine uasto et destruccione in maneriis, parcis, uinariis et boscis, et quod non uendant sub boscum nec in parcis warannis fugarent nec in uinariis nec liberis piscariis piscarentur nec fines de bonis tenentibus nec de natiuis capiant; immo faciant custodire et slauare quantum pertinet ad uacaciones predictas absque damno et quacunque oppressione facienda, et si custodia huiusmodi uacacionum aliis concessa fuerit ipsi uastum uel destruccionem uel aliquid aliud ex heredacione dictarum ecclesiarum unde huiusmodi uacaciones contingerent non faciant.</p>
                    <p>Item ad honorem Dei et fauorem sancte ecclesie tunc per dictum dominum nostrum regem prelatos, proceres ac alios in parliamento predicto existentes concordatum et consensum fuit quod ministri sancte ecclesie pro denariis receptis et pro redempcionibus penitientie corporalis necnon pro probacionibus ac compotis testamentorum aut pro laboribus circa hoc appositis, nec pro solemnizacionibus matrimoniorum nec pro aliqua ecclesiastica causa iurisdiccionem sancte ecclesie tangente impetantur nec impersonentur nec compellantur respondere coram iusticiario domini regis nec aliis ministris suis, et quod super hoc habeant dicti ministri sancte ecclesie breuia in cancellaria ipsius iusticiarii et aliis ministris regiis quoties et quando ea petierunt dirigenda.</p>
                    <p>Item inter cetera ibidem ordinata pro eo quod quidam articuli dicte Magne Carte diuersis modis hactenus fuerunt uiolati et minus bene quam debuerant obseruati in domini nostri regis periculum et populi sui damnum, presertim in tantum quod clerici pares terre et alii liberi arrestati et incarcerati et de bonis et catallis suis ammoti et spoliati fuerant, qui nec indictati nec secta partis uersus eos affirmata extiterunt, in eodem parliamento concordatum et consensum fuit, quod extunc nulla talia fierent infuturum.</p>
                    <p>Deinde uero prefatus excellentissimus dominus noster rex ob honorem et reuerenciam Dei et sancte matris ecclesie inter ceteros articulos quos ad terram suam Hiberniam in forma statutorum et ordinacionum per suas patentes literas sub magno sigillo suo Anglie misit tenendum et perpetuo seruandum uoluit et precepit quod sancta Hibernica Ecclesia suas habeat libertates et liberas consuetudines illesas et eis libere gaudeat et utatur, ac quod quicquam in ecclesiis aut ecclesiarum dotibus et feodis ipsius ad domini regis ac ministrorum suorum quorumcunque opus per ipsos ministros prouisores seu quouis alios contra uoluntatem prelatorum aut ecclesiasticarum personarum seu custodum locorum et bonorum suorum nullatenus caperetur, aliasque libertates diuersas Ecclesie Hibernice ac uiris ecclesiasticis et iurisdiccioni ecclesie concessit prout in statutis et ordinacionibus predictis plenius continetur.</p>
                    <p>Nos igitur attendentes tam piam et salubrem dicti domini nostri regis et progenitorum suorum intencionem et ea que per eos ad honorem Dei et decorem sancte ecclesie archiepiscoporum, episcoporum, prelatorum, ceterarumque personarum ecclesiasticarum quietem et utilitatem sunt concessa, statuta et ordinata imperpetuum duratura, uolentesque ipsa statuta iuxta concessiones et uoluntates regias ecclesiasticarum censurarum adieccionibus firmius roborari, omnes et singulos nostre ac nostrorum suffraganeorum iurisdiccioni subiectos ecclesias ac personas ecclesiasticas suis iuribus et libertatibus uel liberis consuetudinibus que prefati reges per cartas et statuta sua concesserunt, ut prefertur, maliciose et iniuste priuantes, spoliantes, usurpantes, occupantes et detinentes ac alia que in dictis cartis et statutis per prefatos dominos reges in fauorem sancte ecclesie et cleri sunt concessa continenter temere ac uoluntarie infringentes seu contrauenientes, exceptis domino rege et regina et eorum liberis, auctoritate presentis concilii excommunicamus et excommunicatos denunciamus ac maioris excommunicacionis sentencia ipso facto ligatos, inuolutos et innodatos pronunciamus et declaramus, a qua preterquam a loci diocesano ipsiusue uices gerente nisi in mortis articulo absolui [7] non ualeant quouismodo, perseuerantesque pertinaciter in huiusmodi excommunicacionis sentencia usque ad mortem, si de hoc constiterit ecclesie, careant ecclesiastica sepultura nisi per heredes uel eorum executores a locorum diocesanis premissa congrua satisfaccione graciam consequi mereantur uberiorem.</p>
                    <p>Ad hoc quod pluries contigit quod morientibus archiepiscopis, episcopis et aliis inferioribus ecclesie prelatis in Hibernia, quamuis eorum aliqui in modicis debitis et quidam eorum in nullis die quo obierint domino regi seu eius curie tenerentur, nonnulli boues, uaccas, oues, porcos et alia animalia necnon uasa argentea, iocalia, libros lectos et alia bona et catalla mortua et viva ipsorum prelatorum sic decedentium colore debitorum huiusmodi pretensorum confestim in manus regias capiunt et capi demandant, et quandoque maiorem partem inde inter se distribuunt et usibus suis secularibus applicant et quandoque bona ipsa sic in manus regias capta sub attachiamentis huiusmodi detinent et detineri faciunt donec ipsa bona uel maior pars eorum consumpta uel per alios elongata et occupata fuerint, ita quod nec dominus rex exinde sepissime ullum reportat commodum nec in allocacione pretensorum debitorum regiorum si que fuerint cede dinoscuntur nec executores testamentorum eorundem mortuorum quicquam inde administrare nec debita ipsa de bonis illis per quamcunque securitatem soluere permittuntur; et sic raro uel nunquam bona huiusmodi in manus regias sic capta in regiam seu animarum defunctorum utilitatem et salutem seu in ipsorum executorum disposicionem prohdolor conuertuntur defunctorum debitis et oneribus non solutis nec acquietatis debitis regiis supradictis.</p>
                    <p>Preterea languentibus ipsis prelatis in extremis et statim eciam post mortem eorundem malefactores et sacrilegi Deum qui caput est ecclesie aut hominem non timentes palacia, maneria, grangias et loca ecclesiastica et quandoque ecclesias eciam cathedrales nequiter inuadere non postponunt, et clausa palaciorum, maneriorum, grangiarum et locorum huiusmodi ac portas, ostia et fenestras ac domos eciam sepius armata patencia tam nocturnis quam diurnis temporibus infringentes et bona ecclesiastica et instaura tam viva quam mortua meremiumque de domibus necnon fractis ostiis et fenestris huiusmodi barras et gumphos ferreos in lapidibus affixos a lapidibus auulsos ac quodcunque aliud ferrum et plumbum ubicunque ibidem fixum euellunt, rapiunt, asportant et abducunt et ea sibi ipsis applicant usurpando, quo pretextu nonnulli futuri prelati in locis decedentium studentes inuenientesque tam bona predecessorum suorum huiusmodi taliter distracta et occupata, que ecclesiis sic uacantibus ultra debita et racionabilia onera pro mortuis disponenda ac debita regia si que fuerint acquietanda cedere tunc deberent, quam ecclesias, palacia, maneria, grangias et loca ac clausa sua et domos eorundem sic confracta et dilacerata et uastata quod his occasionibus quasi totis suis temporibus paupertate depressi nequiunt adicere ut resurgant, per quod ultra mala alia que ex his preueniunt tota terra Hibernie que cotidianis hostium incursibus inuaditur debilior redditur et hostibus minus potencialiter resistitur, ipsique hostes audaciores ad inferenda et perpetranda consueta facinora sunt effecti, et domino regi adquiritur nulllum commodum, ut predicitur, in hac parte.</p>
                    <p>Nos omnes et singulos premissa nequiter perpetrantes, nisi infra mensem a tempore capcionis, usurpacionis et aliorum excessuum predictorum plene illis ad quod pertinent, restituerint uel inde aliter debite satisfecerint, saluo semper in omnibus iure domini regis et approbante presenti concilio, sentencia excommunicacionis maioris decernimus et declaramus ipso facto fore ligatos et sic excommunicatos fore publice et solemniter denunciandos, rege et regina et eorum liberis dumtaxat exceptis.</p>
                </div>
                <div>
                    <head>Capitulum 2</head>
                    <p>Constitucio contra omnes malefactores, pacis perturbatores, felones, conspiratores, falsarum querelarum assumptores.</p>
                    <p>Item cum prefatus excellentissimus dominus rex ad instanciam comitatis regni sui per peticionem suam in quodam parliamento suo supplicanter ut pro regimine regni et subditorum in regno et terris sibi subiectis de communibus malefactoribus et pacis sancte ecclesie atque sue perturbatoribus, felonibus, manutentoribus felonum et feloniarum conspiratoribus, et falsis iuratoribus, falsarum querelarum assumptoribus et earum manutentoribus, qui maximam perturbacionis occasionem et pacis uiolacionem in eisdem regno et terris tribuerunt, remedium curaret ordinare; per quod de consensu prelatorum, procerum et magnatum ac comitatis predicte in parliamento predicto, ordinatum extitit et consensum quod iusticiarii de utroque banco iustitie ad assisia capienda assignati ad inquirendum de predictis tam ad sectam regis quam aliorum conqueri uolentium plenam haberent potestatem; dictusque dominus rex ut malefactores et maliciosi huiusmodi per censuras ecclesiasticas fortius arcerentur ipsos prelatos Anglie [8] et consequenter per suas patentes literas prelatos [9] Hibernie duxerat requirendos quod omnes et singulos huiusmodi malefactores et pacis sancte ecclesie atque sue perturbatores et uiolatores, felones, manutentores felonum et feloniarum conspiratores et falsos iuratores falsarum querelarum assumptores et earum manutentores utpote dicte pacis ecclesie atque sue perturbatores et uiolatores singulis Dominicis diebus et festis duplicibus per annum in ecclesiis suis cathedralibus ac singulis parochialibus ecclesiis suarum diocesium et prouincie maioris excommunicacionis sentenciam facerent canonice et solemniter fulminare, tamque excommunicatos huiusmodi quam illos qui occasione premissa in maiorem excommunicacionis sentenciam a sanctis patribus promulgatam inciderunt, facerent sic excommunicatos solemniter publicari et contra eos procedi iuxta canonicas sancciones.</p>
                    <p>Nos pie mentis dicti domini regis imitacione laudabili excitati et tam sinceram regiam uoluntatem in ea parte Domino commendantes, ut ipsa benigna et Deo placabilis uoluntas firmiter obseruetur et peruersorum in ea parte audacia et malicia reprimantur, omnes illos et singulos communes malefactores et pacis sancte matris ecclesie atque dicti domini regis perturbatores et uiolatores, felones necnon felonum et feloniarum manutentores, conspiratores, falsos iuratores in assisis et inquisicionibus in curiis regiis et aliis necnon falsarum querelarum assumptores et earum manutentores supradictos in nostris diocesibus et prouincia Dubliniensi taliter delinquentes presentis auctoritate concilii maioris excommunicacionis sentenciam uolumus, decernimus et pronunciamus incurrere ipso facto, eorum absolucionem nobis et aliis locorum diocesanis nostre prouincie seu sedibus ecclesiarum cathedralium uacantibus his qui iurisdiccionem episcopalem exercebunt ibidem preterquam in mortis articulo reseruantes, dominis rege et regina et eorum liberis dumtaxat exceptis.</p>
                </div>
                <div>
                    <head>Capitulum 3</head>
                    <p>De questoribus eleemosinarum.</p>
                    <p>Quot errores quantas abusiones eleemosinarum questores hactenus predicauerunt populo Christiano et presertim inter Hibernicos nostrarum diocesis et prouincie Dubliniensium, que eciam pacis perturbaciones, incendia, depredaciones, homicidia, sacrilegia et alia mala ex huiusmodi erroneis et abusiuis predicacionibus sunt secuta, sicut... non minus in his partibus diuulgatum.</p>
                    <p>Ipsi etenim questores cum regulariter sunt idiote uite pariter et conuersacionis inhoneste, confingentes se peritos et uite sanctitatem exterius pretendentes cum audacia quadam presumpta predicandi assumunt officium, qui nunquam diuini uerbi seu alicuius artis liberalis noticiam habuerunt, inter cetera erronea que profuerunt mendaciter asserentes se habere multo plures et maiores indulgencias quam habeant, eciam quandoque nullas omnino habeant, ut sic simplicium corda alliciant ad maiores eleemosinas largiendas quas postea in ebrietatibus et luxuriis prodigaliter consumere non erubescant; ac prout testatur constitucio Clementis in hac parte contra eos edita et rei probat experiencia manifesta, ipsi questores non sine multa temeritatis audacia et decepcione multiplici animarum indulgencias populo proprio motu suo malo, oblata data sibi aliqua pecunie quantitate, remittunt; terciam aut quartam partem de penitentiis iniunctis relaxant; animas parentum uel amicorum illorum qui eleemosinas eis conferunt de purgatorio, ut asserunt mendaciter, extrahunt et ad gaudia paradisi perducunt; benefactoribus locorum quorum questores existunt remissionem plenariam peccatorum indulgent, et aliqui ex ipsis eos a pena et a culpa, ut eorum uerba recitemus erronea, de facto absoluunt; falsasque fictas per eos pretensas reliquias occasione questus exhibent coram populo et exponunt, sicque eos qui ad ecclesias accedunt causa ueneracionis uariisque figmentis aut falsis documentis frequenter decipiunt et illudunt contra statutum concilii generalis, et preter premissa excommunicatos et suspensos ac interdictos tam auctoritate apostolica quam ordinaria, et eciam iurantes tam Anglicos quam Hibernicos super corpus Domini et super sancta Dei euangelia et alias pretensas reliquias de pace et de treugis inter Anglicos et Hibernicos ineundis et huiusmodi iuramentis et aliis securitatibus uallatis fideliter obseruandis a sententiis periurii et iuramenti huiusmodi temeritate propria damnabiliter absoluunt de facto, cum nullam omnino in hac parte habeant potestatem; per quod pax et treuge huiusmodi per ipsos Hibernicos sepissime infringuntur, homiciaque personarum ecclesiasticarum et aliarum ac incendia tam ecclesiarum quam capellarum et aliorum locorum ecclesiasticorum quam uillarum et domorum laicarum crudelissime et inhumanissime ad marchiarum et fidelium populorum destruccionem prohdolor perpetrantur; et alios abusus et excessus damnabiles et enormes committunt diuersos per quos censura uilescit ecclesiastica et clauium ecclesie auctoritates deducuntur in contemptum uereque et fructuose indulgentie ac sacramentum penitentie a nonnullis sepius contemnuntur ac paruipenduntur, anime plurimorum periclitantur et damnantur, pax et quies sancte matris ecclesie et domini nostri regis et populi fidelis uiolantur et alia quasi innumera mala atque damna sequuntur et fiunt in dies.</p>
                    <p>Quapropter auctoritate presentis concilii statuendo prohibemus omnibus nostris et suffraganeorum nostrorum subditis ut questorem eleemosinarum nullum admittant nisi literis loci diocesani munitus existat, et tunc predicare minime permittatur nisi tantum ea que in literis apostolicis uel diocesani continentur, ne credant rectores, uicarii seu presbyteri, parochiani aut parochi ipsorum questorum schedulis falsis et literis fabricatis quas ipsi sepius porrigunt nisi huiusmodi schedule et litere prius per loci diocesanum fuerint examinate et approbate et ipsius diocesani sigilli impressione, ut prefertur, munite.</p>
                    <p>Si uero huiusmodi schedulas seu reliquias falsas et fictas porrexerint uel eis usi fuerint, statim per presbyterum parochianum loci auferrantur ab eisdem ne populus illudatur et defraudetur per eosdem, huiusmodique schedule et litere ac false et ficte reliquie loci ordinario indilate mittantur, ipsique questores falsi peremptorie citentur ad aliquem certum breuem diem per sacerdotem parochianum locorum coram loci ordinario, ut ab huiusmodi erroribus et abusionibus canonice compescantur.</p>
                    <p>Sacerdos uero qui aliter eos scienter admiserit uel ipsos predicare permiserit necnon et questores qui sic predicauerint uel falsis et fictis reliquiis usi fuerint, ultra penas in constitucione bone memorie dicti Domini Alexandri contra questores edita contentas, uidelicet suspensionem per annum a celebracione diuinorum in sacerdotes ac excommunicacionis maioris sentenciam in ipsos questores contra dictam constitucionem uenientes seu facientes ipso facto latam per loci diocesanum ipsiusue officialis iuxta eorum arbitrium et quantitatem excessuum grauiter puniantur, nisi apostolice uel loci diocesani litere potestatem eis concesserunt ampliorem.</p>
                </div>
                <div>
                    <head>Capitulum 4</head>
                    <p>Constitucio quod rectores, uicarii et presbyteri parochiani inter meros Hibernicos conuersantes et eorum curam gerentes ipsorum dominos superiores de Hibernicis ad guerram contra pacem ecclesie et domini regis insurgentes per censuras ecclesiasticas a guerra compescant uel ab eorum comitiua recedant.</p>
                    <p>Item quod clerici mere Hibernici ordinandi iuratoriam prestent caucionem quod non insurgent de guerra cum Hibernicis contra dominum nostrum regem Anglie et dominum Hibernie.</p>
                    <p>Quia uero presbyteri et alii uiri ecclesiastici in ecclesiis et capellis inter Hibernicos constitutis deseruientes quandoque ex eorum fraudulento consilio expresso et plerumque ex tacito consensu et assensu ac tolerancia multum sunt et a diu fuerunt in causa excessuum et facinorum Hibernicorum predictorum, auctoritate presentis concilii statuimus et ordinamus quod postquam eorundem uel capitanei Hibernicorum seu ipsorum rectorum, uicariorum uel aliorum uirorum ecclesiasticorum parochiani ad guerram contra ecclesiam et pacem domini regis ac fidelem populum eiusdem contra ipsorum Hibernicorum iuramenta de pace trenenda prestita et moniciones ecclesiasticas eis factas insurrexerint et canonice moniti per prelatos suos ut desistant uel ab huiusmodi guerra abstineant desistere uel cessare noluerint, quod extunc eorum rectores, uicarii et presbyteri et quicunque uiri ecclesiastici inter ipsos conuersantes eorum prelatis hoc denuntient et ad mandatum prelatorum suorum ipsos publice excommunicent, suspendant ab ingressu ecclesie et interdicant, et censuras ecclesiasticas per inhibicionem communionis cum eisdem aggrauent et faciant aggrauari aut totam comitiuam eaorum dimittant, ita quod nec missa eis interim celebretur nec aliquod sacramentum ecclesiasticum preter sacramentum penitentie et baptismum paruulorum eis ministretur quousque ad pacis [10] unitatem et ad mandatum et ordinacionem ecclesie duxerint humiliter redeundum.</p>
                    <p>Rectores uero uicarii, presbyteri et alii uiri ecclesiastici inter eosdem habitantes et contra premissa uenientes ac malefactores predictos in eorum malicia fouentes seu eis fauentes in premissis ab execucione officii sui iuxta arbitrium ordinarii loci suspendantur, et fructus beneficiorum suorum ecclesiasticorum nihilominus sequestrentur in pios usus iuxta ordinacionem loci diocesani uel ipsius locum tenentis applicandi.</p>
                    <p>Item auctoritate supradicta statuimus et ordinamus quod clerici mere Hibernici imposterum in nostris diocesi et</p>
                    <p>prouincia ordinandi, priusquam ordinentur ad sacros ordines, testes uel literas habeant bone et honeste conuersacionis ut pro eo quod inter malos regulariter conuersantur et ex cohabitacione mali presumuntur, donec probetur contrarium, ac caucionem prestent saltem iuratoriam iuxta arbitrium ordinantis quod imposterum contra pacem Ecclesie Hibernice aut domini regis seu populi fidelis eiusdem maliciose ad guerram non insurgent nec insurgentibus consilium uel auxilium quouismodo prestabunt uel fauorem; quod si fecerint, sentenciam excommunicacionis maioris incurrent ipso facto, absolucione eorundem loci diocesano uel ipsius uices gerenti reseruata.</p>
                    <p>Ad hoc cum sacris canonibus attestantibus nonnulli confingentes se presbyteros cum non sint ministrant in diuinis ordinati ac si essent presbyteri canonice ordinati, aliqui uero sunt per saltum promoti et aliqui sunt furtiue ordines suscepti, et propterea sacri canones statuerunt quod clerici presertim peregrini literas testimoniales ordinum suorum teneantur habere et ipsas locorum diocesanis seu ordinariis infra quorum territorium sed iurisdiccionem celebrare intendunt, maxime in ipsorum ordinariorum uisitacionibus exhibere, alioquin in suspensione iuxta arbitrium ordinarii habeantur donec de ipsorum ordinacione canonica per idonea constiterit documenta et conuersacio eorum honesta fuerit approbata.</p>
                    <p>Quedam tamen abusio et periculosa in nostris diocesi et prouincia iam a diu inoleuit et adhuc perseuerat per quod multi ordinati ad omnes sacros ordines, ut pretendunt, nullas penitus literas super huiusmodi ordinibus impetrant uel obtinent nec habere curant, et sic quod constare non poterit diocesano uisitanti de talium ordinacione canonica, cum posset contingere, ut testantur canones predicti, quod aliquibus ordinibus pretermissis per saltum seu furtiue quidam eorum fuerunt uel sunt ordinati.</p>
                    <p>Nos igitur auctoritate presentis concilii statuimus [11]et ordinamus quod omnes ordinandi imposterum saltem ad ordines sacros in nostris diocesi et prouincia per nos uel successores nostros suffraganeosue nostros uel [12] successores suos palam et public emoneantur auctoritate ordinantis sub pena suspensionis ab execucione ordinis suscepti et suscipiendi quod de omnibus ordinibus suis sacris literas sub sigillo ordinatoris, si eas commode et sine difficultate obtinere ualeant, alioquin prehabita examinacione et probacione legitima per testes fidedignos qui presentes in huiusmodi ordinum collacione fuerunt et hoc uiderunt, sub sigillo proprii diocesani uel ipsius uices gerentis infra mensem a tempore recepcionis huiusmodi ordinum impetrent et habere procurent cum effectu; ordinati uero premissis contrauenientes seu facientes, si post monicionem premissam literis suorum ordinum non obtentis officio diuino publice ministrauerint, iuxta arbitrium loci diocesani ab execucione sui officii suspendantur cessante legitimo impedimento.</p>
                </div>
                <div>
                    <head>Capitulum 5</head>
                    <p>De apostatis religiosis.</p>
                    <p>Item quia in concilio nostro prouinciali de infrascripto excessu et delicto per diuersos religiosos tunc ibidem exustentes grauiter extiterat conquestum et de remedio supplicatum optimo; nos auctoritate eiusdem concilii statuimus et ordinamus et mandamus quod nullus laicus uel clericus nostrarum diocesis et prouincie subditus religiosos apostatas ad eosdem confugientes uel accedentes causa forte latitandi per eos in sua apostasia confouendi defendendi contra uoluntatem prelatorum suorum uel superiorum ordinis sui scienter recipiat, foueat, manuteneat, protegat uel defendat in sua apostasia sub pena excommunicacionis maioris; quam si contra fecerint ipsos in premissis reos canonica monicione premissa de huiusmodi apostatis suis prelatis reddendis incurrere uolumus ipso facto.</p>
                    <p>In qua si pertinaciter perseuerauerint per locorum ordinarios ad aggrauacionem censurarum ecclesiasticarum inhibendo communionem fidelium cum eisdem et aliis uiis iuris procedatur contra eosdem, absolucione eorundem loci diocesano preterquam in articulo mortis reseruata adicientes quod religiosi qui consuetudinalem obseruanciam obtinent, licet religiosam regulam Sancti Benedicti uel Sancti Augustini non habeant precise se ligantem uel arctantem, nihilominus obseruanciam huiusmodi consuetudinariam per prius diu per eosdem obtentam et per locorum diocesanos approbatam seu toleratam firmiter tenendam per eosdem diocesanos seu eorum auctoritate ... compellantur per censuras ecclesiasticas et aliis uiis et modis quibus potuerunt de iure; quibus si parere noluerint, in carcerem diocesani intrudantur [13] et includantur, ut contra eos uelut contra apostatas nisi resipuerint procedatur; et si super apostasia conuincantur, pena apostatis de iure debita canonice puniantur, arbitrio tamen diocesani iuxta qualitatem personarum [14] et circumstanciarum in ea parte moderante.</p>
                </div>
                <div>
                    <head>Capitulum 6</head>
                    <p>Constitucio festorum Beate Anne, translacionis Sancti Thome martyris et Beate Catharine; hic minuantur.</p>
                    <p>Licet bone memorie Dominus Iohannes predecessor noster immediatus Dubliniensis archiepiscopus ex deuocione commendabili, ut uerisimile reputatur, ad hoc excitatus in quadam sua constitucione prouinciali que incipit [15] In ecclesiasticis statuit et ordinauit feasta Beate Anne matris gloriose Uirginis Marie necnon translacionis Sancti Thome martyris et Beate Catharine sub duplici festo tam extra ecclesiam quam in ecclesia per totam prouinciam Dubliniensem fore celebranda; quia tamen, prout experiencia et rei exitus manifestat, ex multiplici festorum ultra morem antiquum et solitum innouacione seu adinuencione opera et artificia ruralia et urbana tam ecclesiis ac locis et uiris ecclesiasticis quam laicis et popularibus ac rei publice summe necessaria et presertim pauperum qui propter inopiam terrulas suas colere non possunt seu potentum auxilio caritatiuo agriculture subtrahuntur seu retardantur, huiusmodique festorum insolita celebracio quanquam ex bona processit intencione, ut uidelicet operarii et artifices in honorem ipsorum sanctorum Deum deuote in ecclesiis suis parochialibus contemplantes et seruilibus operibus se in festis abstineant antedictis, materiam plerumque delinquendi ministrant operariis et artificibus memoratis, cum eorum quamplures horis quibus diuina celebrantur officia ad ecclesiam parochialem nullatenus uel raro accedunt, sed quasi per totum huiusmodi festum diem ipsiusue maiorem partem in tabernis et ebrietatibus aliisue uoluptatibus et actibus illecebrosis protrahunt et expendunt.</p>
                    <p>Nos igitur presentis concilii auctoritate prefatam constitucionem sic restringendam duximus et moderandam ut prefata festa in singulis ecclesiis nostrarum diocesis et prouincie predictarum sub duplici festo uel officio singulis annis diebus suis solemniter celebrentur, prout in dicta constitucione continentur; extra tamen ecclesiam urgente necessitate uel eminenter euidenti utilitate, presertim circa subuencionem pauperum in eorum agriculturis, in segetum messionibus ac aliis piis operibus artifices et coloni predicti sine iuris offensa operarii laborare ualeant cum uoluerint, constitucionibus bone memorie Alexandri predecessoris nostri quoad festum Sancti Patricii et prefati Domini Iohannis predecessoris nostri quoad festum Concepcionis Beate Marie Uirginis ac feriam Sancte Parasceues in suo robore duraturis.</p>
                </div>
                <div>
                    <head>Capitulum 7</head>
                    <p>Constitucio quod festum Beate Marie Magdalene sit duplex festum.</p>
                    <p>Quia uero religiosus Deus in sanctis suis etsi cunctos eius ministros magnificet altis decoret honoribus et celestis efficiat beatitudinis possessores, illos tamen ut dignis digna rependat pocioribus atllit insigniis dignitatum et premiorum uberiorum retribucionibus prosequitur quos digniores agnoscit et commendat ingenciorum excellencia meritorum, quod et alma mater ecclesia exemplo ducta laudabili eius sacris adherens uestigiis disponit et statuit obseruandum, sane inter ceteras sanctas matronas beata gloriosa matrona Maria Magdalena merito est ueneranda ipsiusque festum excolendum; que licet prius predicto nomine proprio peccatrix consueuerat appellari postmodum diuina compuncta misericordia mentis intuitum in sese cepit retorquere ac pristine uite immundiciam admirari abominari se ipsam condemnare ac non mediocriter iudicare.</p>
                    <p>Hec est illa Maria que comperit Dominum in domum Simonis uenisse penitenciamque assumpsit sibi comitem et preciosissimum attulit unguentum, ubertatem adhibens lacrimarum, accedensque ad pedes Saluatoris lacrimas eas rigauit capillis detersit unguento perfudit ut que immunda uenerat iustificata recederet, et cum talibus obsequiis ingressa est ad fontem pietatis.</p>
                    <p>Hec eciam est illa cui Dominus tanta signa dileccionis ostendit quod, ut legitur, in tempore gratie solemnem penitenciam prima fecit, que caput Dominicum perunxit, que iuxta crucem in Domini passione fuit, cui Christus resurgens primo apparuit et apostolorum apostolam fecit.</p>
                    <p>Quam quippe tam feruentem in suo amore accendit et familiarissimam sibi constituit et eam semper dulciter excusauit; que tandem superne contemplacionis auida eremum asperrimum petiit et in loco angelicis manibus, ut scribitur, preparato per annos hominibus incognita mansit et qualibet die species ab angelis eleuata celestes consentus audiuit quibus saciata corporalibus escis non [16] indiguit; que et aliis diuinis beneficiis et miraculis multipliciter coruscauit, unde congruit ipsam in terris deuotis laudis preconiis uenerari.</p>
                    <p>Presentis festum sancte matrone per totam nostram prouinciam sub duplici festo perpetuis temporibus solemniter celebretur, subditis eiusdem prouincie firmiter iniungentes quod in eodem festo in ecclesiis suis parochialibus conueniant et diuinis intersint officiis, et precipue in missa et pro suorum remissione peccatorum Deum orent et prefatam sanctam matronam cui dimissa fuerant peccata multa mentibus deuotis interpellant, ab omni opere seruili rurali et manuali penitus abstinendo.</p>
                </div>
                <div>
                    <head>Capitulum 8</head>
                    <p>Constitucio ne mercata in ecclesiis uel earum acris seu coemeteriis teneantur nec negociaciones seculares exerceantur.</p>
                    <p>Quia decet domum Domini sanctitudo, ut cuius in pace factus est locus eius sit cum debita ueneracione pacificus et quietus; nos constitucioni prouinciali supradicti Domini Alexandri predecessoris nostri, qui statuit quod laici iudicia secularia in ecclesiis uel coemeteriis non teneant, etc., adicientes statuimus et prohibemus ne in ecclesiis nostre prouincie acris earum uel coemeteriis mercata decetero teneantur nec ullas negociaciones quisquam exercere presumat in eisdem nec edificia secularia inibi constituere nisi pro communi utilitate et omni hostilitatis tempore necessitas id exposcat.</p>
                    <p>Et quia in coemeteriis dedicatis multa sanctorum et saluandorum corpora tumulantur, quibus debetur omnis honor et reuerencia, sacerdotibus parochianis nostrarum diocesis et prouincie distincte precipimus ut in ecclesiis suis denuntient publice ne quisquam choreas luctas uel alios ludos inhonestos in ecclesiis uel coemeteriis exercere presumat, precipue in uigiliis et festis sanctorum, cum huiusmodi ludos theatrales et ludibriorum spectacuula per que ecclesie coinquinantur ..., predicti sacerdotes sub pena suspensionis eos moneant et precipiant eisdem quod ab huiusmodi penitus abstineant et desistant sub pena excommunicacionis maioris.</p>
                    <p>Alioquin nomini loci ordinario uel ipsius officiali seu commissario denuntient, ut per ipsos contrafacientes pro suis demeritis canonice puniantur.</p>
                </div>
                <div>
                    <head>Capitulum 9</head>
                    <p>Contra impedientes iurisdiccionem ecclesiasticam.</p>
                    <p>Licet tam sacri canones quam sanctorum patrum constituciones [17] contra temere impedientes iurisdiccionem ecclesiasticam ac iudicum ecclesiasticorum liberam cognicionem partiumue litigantium persecucionem in causis seu negotiis que ad forum ecclesiasticum pertinere dinoscuntur maioris excommunicacionis sentenciam fulminent et ferant ipso facto nonnulli nostrarum diocesis et prouincie subditi seculares quadam nouitate peruersa intelleximus contra iurisdiccionem ecclesie rebellantes, cum ecclesiarum prelati eorumue commissarii de morum disciplina peccatis et excessibus subditorum nituntur inquirere, ipsorum officia spiritualia moliuntur multipliciter impedire et de facto impediunt quominus quandoque de testamentorum probacionibus, approbacionibus, insinuacionibus aut calculis de bonis defunctorum administrent et aliis testamentorum iuribus se libere ualeant intromittere ut deberent.</p>
                    <p>Et ne per ordinarios bona decedentium ab intestato [18] in debitorum solucionem sic decedentium et in alios pios usus pro ipsarum animarum salute conuertantur utiliter, prout de consensu regis et magnatum regni Anglie tanquam pro iuris ecclesiasticeque [19] iurisdiccionis libertate ab olim extitit ordinatum et de consuetudine generali est obtentum, temere impediunt in derogacionem ecclesiastice libertatis iurisque et iurisdiccionis ecclesiastice impedimentum et lesionem enormem.</p>
                    <p>Quandoque uero multi cum turmis et strepitu audaci concurrunt [20] in loca ecclesiastica ac iudices litigantesque seu habentes ibidem alia expedire sic grauiter exterrent quod eorum negocia prosequi uel ulterius procedere non audent, sicque ecclesiastica confunditur iurisdiccio et officium prelatorum [21] et aliorum iudicum ecclesiasticorum ac iuris prosecucio opprobriose suspenditur et nequiter impeditur, aliisque modis diuersis ex precogitatis malitiis et exquisitis fraudibus iurisdiccionem ecclesiasticam temere impediunt et perturbant.</p>
                    <p>Non presentis deliberacione concilii omnes et singulos nostre prouincie subditos iurisdiccionem temere ecclesiasticam impedientes, consensum, consilium, auxilium uel fauorem illicite ad id dantes, qui eciam per sacras constituciones maioris excommunicacionis sentencia ipso facto sunt inuoluti, hoc approbante concilio pronunciamus in maioris excommunicacionis sentenciam incidisse et eos sic excommunicatos esse publice denunciandos, quorum absolucione, diocesanis locorum specialiter reseruamus.</p>
                </div>
                <div>
                    <head>Capitulum 10</head>
                    <p>De testamentis et ab intestato decedentibus et ut morientes liberam habeant testamenti faccionem.</p>
                    <p>Cum in constitucione dicti Domini Alexandri que incipit [22] Item cum in constitucione Casseliensi etc., proinde sit statutum quod uniuersi fideles in infirmitate graui positi cum debita solemnitate testamenta condant, bona sua mobilia dummodo uxorem et liberos habeant ere alieno excepto in tres partes diuidant, unam liberis aliam uxori licite terciam propriis exequiis reliquentes etc., ad maiorem executorum instruccionem prefate constitucioni adiciendum declaramus et ordinamus quod cum executores inceperint administrare protinus et cum commode fieri poterit uxori et liberis, si supersint, suas assignare studeant porciones, solutis prius debitis de communi; quodque predicte porciones per omnia sint equales, ita quod pro una persona omnes liberi computentur; si uero testatoris alicui filiorum de propriis bonis prius sustentacionem prouiderit, et sic aliis uel alii cui uel quibus minime sit prouisum, statuendo prohibemus ut is cui prouisio huiusmodi facta est, et similiter testatoris heredes, si tantum habeat de prouisione uel de hereditate huiusmodi quantum foret sua porcio si ad diuisionem cum ceteris admitteretur, nullatenus ad porcionem diuidendam inter liberos admittatur, sed eo quod est eis prouisum a testatore uel successione iuris contenti remaneant nec per ipsos aliorum porcio diminuatur.</p>
                    <p>Hec eciam que de marito sunt statuta de uxore seruari uolumus cum decedat.</p>
                    <p>Que autem ad usum testatoris specialiter sunt parata, ut puta equi arma et cetera huiusmodi, uel que ad usum uxoris ut puta uestes muliebres monilia annuli, usque ad diuisionem utraque eorum precipua reseruentur.</p>
                    <p>De porcione uero continegnte defunctum ... legatis distribuant debita, eidem exigant; sed ne eorum porciones propter timorem seu incertitudinem eris alieni ab execucioribus diutius detineantur, statuimus quod es alienum de quo constat ante diuisionem et restitucionem porcionum ab executoribus deducatur.</p>
                    <p>Pro dubio et incerto debito, recepta ab ipsis uxore et liberis caucione idonea de restituendo quantum legitime apparere poterit, ipsos pro suis porcionibus ad id [24] tempus executores suas concito, ut prefertur, liberent porciones.</p>
                    <p>Illud eciam faciant executores legatariis de sibi relictis, et sic studiose suum curent officium exercere ut infra anni spatium nihil remaneat exequendum iusto impedimento cessante; alioquin executores per eosdem compoto de receptis et expensis reddito amoueantur omnino, et eorum loco alii magis idonei subrogentur; quod eciam fieri statuimus si prius suffecti probabiliter inueniantur.</p>
                    <p>Et quoniam cordi plurimum debet esse ueritatis cuilibet amatori nequiciam reprimere falsariorum, nos presentis concilii approbacione excommunicamus et excommunicatos publice denunciamus omnes illos qui postquam testator condito testamento in fata decesserit testamentum illud fabricare aut preter testatoris conscienciam quicquam condere, addere uel detrahere testamento priori sibi uel aliis aliquid distribuendo seu fraudem quamcunque aliam committere contra testatoris presumpserit uoluntatem; et si quos tante fraudis reos inuenire contigerit, ipsos decernimus tamquam falsarios puniendos.</p>
                    <p>In fine autem cuiuslibet testamenti hanc clausulam adici uolumus generalem: [25] Cetera monis bona mea siue in rebus siue in manibus fuerint debitorum in hoc testamento specialiter non expressa uolo ut pro anime mee salute per manus executorum meorum [26] in pios usus distribuantur, et quod creditoribus meis per manus eorundem similiter sit satisfactum. Si qui uero laicorum decesserint intestati, de bonis eorum per locorum ordinarios taliter precipimus ordinari ut soluto ere alieno pro anima defuncti in pios usus totaliter erogentur.</p>
                    <p>Statuimus eciam quod nullus executor sibi aliquid applicet aut appropriet de bonis defuncti cuius testamentum exequitur titulo empcionis uel aliter, nisi pro iusto et racionabili precio soluto quibuscunque fraude et dolo subductis, et nisi quod sibi fuerit a testatore donatum inter uiuos uel in suo testamento seu ultima uoluntate relictum aut quod pro ipsius executoris labore ad ordinarii arbitrium fuerit ordinatum, uel si quid sibi fuerit datum a defuncto aut pro moderatis sue administracionis expensis, sub pena suspensionis ab ingressu ecclesie quam contrafacientes incurrere uolumus ipso facto; cuius absolucionem non obtineant donec applicata sibi sic indebite restituerint.</p>
                </div>
                <div>
                    <head>Capitulum 11</head>
                    <p>Quod nullus languens in extremis uniuersa bona sua in fraudem ecclesie seu creditorum donet inter uiuos uel alienet.</p>
                    <p>Cordis quoque anxietate concutimur intuentes quod in nostra prouincia malicia hominum excrescente pessima [27] consuetudo nouiter inoleuit, dum ecclesiarum prelati et beneficiati clerici aliique nonnulli laici mortis uicine coniecturam uerisimilem obtinentes uniuersa bona sua uel quotam eorum tam notabilem donare inter uiuos seu aliter alienare presumunt, adeo quod nedum ecclesie ad quarum [28] reparacionem seu cancellarum librorum uel ornamentorum earum dum uiuebant fuerant obligati suis excluduntur remediis, sed rex, domini temporales et creditores alii quibus [29] in sic alienatis efficaciter tenebantur suis iuribus et debitis, uxores et liberi coniugatorum suis porcionibus de consuetudine uel de iure ipsis debitis irrecuperabiliter defraudantur, nonnullique assistentes languentibus in extremis huiusmodi alienaciones fieri consuluerunt et temere procurauerunt, ipsosque languentes consiliis et suasionibus peruersis a uoluntate testandi nequiter auerterunt; ex quibus et impediri testamenti liberam faccionem et ecclesias ac ceteros supradictos suo iure non ambigitur maliciose priuari.</p>
                    <p>Unde presentis deliberacione concilii omnes et singulos in nostra prouincia donantes seu alienantes taliter bona sua malicia siue fraude, siue huiusmodi malitie uel fraudis conscios sic recipientes alienata in eos et ad hoc adhibentes consilium, auxilium uel fauorem, maioris excommunicacionis sentenciam incurrere uolumus ipso facto; donantes insuper sic sua bona in ipsa prouincia uel taliter alienantes propter sui grauitatem excessus, non obstante quacunque absolucione impensa a predictis, omni ecclesiastica careant sepultura nisi de gracia ordinarii speciali aliud fuerit arbitratum ardua de causa.</p>
                    <p>Ceterum ne probacionis fraudis uel malitie in hac parte difficultas prouisionem presentem reddat inutilem, quotiens aliqui bona sua omnia inter uiuos quouis titulo alienant seu in quantitate tam notabili quod appareat de residuo ecclesiis uel creditoribus aliis de suis debitis, uxoribus et liberis de suis porcionibus supradictis satisfieri non posse sicut decet, alienacio huiusmodi per maliciam seu fraudem eo ipso fieri censeatur, malitie siue fraudis probacione ulteriori minime requisita.</p>
                </div>
                <div>
                    <head>Capitulum 12</head>
                    <p>De decimis.</p>
                    <p>Quamuis nedum de bladis, fenis et pascuis [30] sed eciam de omnibus fructibus satis et plantatis, eciam quotiens renouantur, ac pomis et aliis fructibus arborum, de herbis hortorum et seminibus tam maioribus quam minimis apibus incrementis animalium lacte lana piscacionibus, uenacionibus de prouentibus molendinorum tam aquaticorum quam ad uentum fumis, balneis, fullonicis ac eciam de negociacionibus artificiis et generaliter de omni lucro licite adquisito danda sit decima, ac eciam exsoluentibus bene decimas Deus frugum omnium abundanciam et possesionum promiserat ubertatem; nonnulli tamen nostre prouincie, ut intelleximus, contra Testamenti Ueteris atque Noui doctrinam de siluis suis ceduis et lignis arborum ceduarum excisis in eis, circa que minus quam circa fructus agrorum laboris impendunt, decimas Deo et ecclesiis quibus debentur notorie propter hoc quod ipsas in preteritum non dederunt uel soluere neglexerunt iam soluere contradicunt; quod estimant id certo licere qia legem moris in longa inualuisse consuetudine arbitrantur, in dubium eciam reuocantes que silua cedua sit danda.</p>
                    <p>Nos igitur aduertentes quod si sua porcione sit ecclesia defraudata diutine crimen propterea non minuitur sed augetur ac fames et penuria omniumque rerum egestas opprimunt unde decimas non soluentes huiusmodi declaramus prouisione concilii siluam ceduam illam fore que cuiuscunque existens generis arborum in hoc habetur ut cedatur, que eciam succisa ex stirpibus aut radicibus renascatur; ac ex ea decimam utpote realem et predialem baptismalibus seu matricibus ecclesiis persoluendam, necnon huiusmodi siluarum dominos et possessores, si ad usus proprios ipsas siluas abcindant et abcidi faciant et si aliis eas uendant uel dimittant emptores et occupatores eorundem pro porcione abscisa ad prestacionem decimarum ipsorum lignorum exscisorum in eis sicut feni et bladorum, et cum eciam arbores silue cedue sint in fructu, omni censura ecclesiastica fore compellendos.</p>
                </div>
                <div>
                    <head>Capitulum 13</head>
                    <p>De oblacionibus.</p>
                    <p>Immoderate temeritatis presumpcio dum non solum aliena concupiscit indebite sed manum impendit impenitenter ad uetita iudicii racionem subuertit et diuinam uindictam eo uehementius prouocat quo ausu sacrilego a laicis irreuerenter ecclesiasticis deputata usibus contractantur.</p>
                    <p>In multis enim partibus nostre prouincie, ut intelleximus, consuetudo quam ... uerius iam excreuit pessima, dum oblaciones facte in ecclesiis, capellis aut cuiusuis eorum porticu uel coemeteriis ad altaria cruces uel imagines seu reliquias existentes in eis per laicos occupantur illicite ac in usus uarios suo arbitrio conuertuntur, quamuis prohibicione ueteris legis panes oblatos a filiis Isrel Aaron et filiis comedere non liceret.</p>
                    <p>Et longe amplius in ecclesia que sub Spiritus Sancti gracia, non sub legis umbra, coruscat lucidius diuinoue intuitu in locis predictis per se uel per alios quoscunque oblata laici non contingent.</p>
                    <p>Unde nos adicientes ad constitucionem dicti Domini Alexandri que statuit oblata in capellis aut cuiusuis earum porticu uel coemeteriis seu quocunque loco alio diuino intuitu in nostra factas seu faciendas prouincia occupantes auferentes aut disponentes quouismodo de ipsis, pretextu eciam cuiusuis operis consuetudinis alioue colore, nisi de consensu ecclesiasticarum personarum ad quas oblacionum huiusmodi percepcio pertinet et ex causa sufficienti uel licita, per episcopum loci primitus approbanda, decernimus iuxta arbitrium ordinariorum canonice fore puniendos; idem eciam quod de oblacionibus factis in capellis est statutum, de oratoriis qui in aliquorum domibus offeruntur.</p>
                </div>
                <div>
                    <head>Capitulum 14</head>
                    <p>De ecclesiis, capellis et oratoriis ac ecclesiarum domibus construendis et reparandis.</p>
                    <p>Quamuis de generali consuetudine canonibus fulcita [31] et approbata construccio et reparacio ecclesie parochialis ad parochianos dinoscitur pertinere, nonnulli tamen domini terrarum et bonorum nostre prouincie in diuersis parochiis terras et bona possidentes et in una illarum tantum perhendinantes, ad onera ecclesie in cuius parochia non inhabitant sed sui forte famuli uel seruientes ipsis parochialia incumbencia contribuere contradicunt.</p>
                    <p>Ut igitur huiusmodi caliditati imposterum obuietur, presentis auctoritate concilii statuimus quod domini huiusmodi terrarum uel eciam bonorum onus reparacionis ecclesie et coemeterii iuxta porcionem quam possident nisi in eadem parochia, licet ibidem personaliter non resideant, sicut ceteri parochiani agnoscant et persoluant totaliter infuturum.</p>
                    <p>Ad quod faciendum si necesse fuerit per ipsarum ecclesiarum</p>
                    <p>prelatos per omnimodam censuram ecclesiasticam decetero compellantur.</p>
                    <p>Ad hoc onus capelle licite fundate et approbate que distinctam habet parochiam ab ipsarum capellis parochialibus totaliter pertinebit eo quod ob ipsorum fauorem huiusmodi capelle sunt constructe; et nihilominus ecclesie, si reparacione indigeant, iuxta districcionem locorum ordinariorum ipsos decernimus subuenire; onera uero oratoriorum que in priuatis domibus construuntur ac eciam capellarum proprios non habentium parochianos ad ipsorum dumtaxat pertineant fundatores, que de nouo construere uel diuina in eisdem celebrare prohibemus absque summi pontificis uel episcopi loci licencia speciali, iure matricis ecclesie in omnibus eciam semper saluo.</p>
                    <p>Ingratitudinis eciam uitii labe quorundam statum ecclesie nouimus quamplurimum denigrari, qui cum de beneficiis ecclesiasticis suis nonnulla percipiunt emolumenta, onera incumbencia negligunt supportare, edificia ecclesiastica integra conseruare et reparare dirupta non curantes.</p>
                    <p>Hinc est quod statuendo et monendo distincte percipimus ut clerici uniuersi nostre prouincie ecclesiarum suarum cancellos, domos et edificia uel destructa de nouo construere uel ruinosa fulcire et reparare prout indiguerint; et ad quemlibet eorum pertinet non omittant ut cum locorum ordinarios per loca ipsa transire contigerit, maxime uisitacionis tempore, ualeant ibidem hospitari honeste.</p>
                    <p>Quodsi in ordinariorum uisitacionibus faciendis inuenti fuerint in premissis negligentes fructibus sequestrari et leuari precipimus in quantum ad refeccionem huiusmodi sufficit peragendam.</p>
                </div>
                <div>
                    <head>Capitulum 15</head>
                    <p>De arboribus et herbis in coemeteriis ecclesiarum et capellarum crescentibus.</p>
                    <p>Quia quidem nostrarum diocesis et prouincie ecclesiarum parochiani sue proprietatis ignorantes terminos limitatos sed irroganter potius non seruantes arbores et herbas in ecclesiarum et capellarum nostrarum diocesis et prouincie antedictarum coemeteriis crescentes pro sue uoluntatis arbitrio prosternentes ac eciam euellentes seu metentes preter et contra ueoluntatem rectorum aut uicariorum ecclesiarum aut capellarum huiusmodi custodum deputatorum aut ecclesiarum, per ipsos eas suis uel aliorum usibus ausu sacrilegio applicare noscuntur, unde animarum pericula contenciones et scandala grauia inter ecclesiarum prelatos et parochianos eorum pluries suscitantur, presentis deliberacione concilii declaramus quod cum coemeterium, maxime dedicatum, solum sit ecclesie et quicquid plantatur solo cedat, ex quo sequitur necessario arbores ipsas debere inter facultates ecclesiasticas annumerari de quibus laicis disponendis nulla est attributa facultas, sed sicut Sacra Scriptura testatur solis sacerdotibus disposicionis huiusmodi cura et Deo commissa docetur, omnes temerarios presumptores huiusmodi maioris excommunicacionis sententiis latis contra uiolatores ecclesiastice libertatis existere inuolutos; quos post usurpacionem in his factam illicite excommunicatos precipimus fore rite et canonice publice nunciari per rectores et uicarios qui ecclesias suas offensas senserunt de premissis, ac usurpatores predictos in eorum confusionem et ruborem a communione fidelium decernimus repellendos donec in premissis effectualem emendam offerant et fecerint competenter.</p>
                    <p>Uerum quia arbores predicte propter uentorum impetus ne ecclesie noceant sepius plantantur prohibemus ne ecclesiarum rectores ipsas presumant prosternere indistincte nisi cum cancelli ecclesie uel domus ecclesie necessaria indigeat refeccione, nec in alios usus quoscumque aliqualiter conuertantur preterquam si nauis ecclesie similiter indiguerit refeccione; et rectores ob parochianorum indigenciam eis caritatiue de arboribus ipsis duxerint largiendum; quod fieri non precipimus sed toleramus et cum factum fuerit commendamus.</p>
                </div>
                <div>
                    <head>Capitulum 16</head>
                    <p>Forma citacionis contra uiolatores ecclesiastice libertatis et immunitatis et malefactores ac alios sceleratos suprascriptos.</p>
                    <p>Et ne huiusmodi ecclesiastice immunitatis et libertatis uiolatores, pacis perturbatores et alii malefactores, maxime ecclesie rebelles, ob citacionis difficultatem maneant impuniti, de presentis concilii consilio et assensu decernimus quemcunque uiolatorem seu perturbatorem pacis et malefactorem seu felonem et alium quemcunque sceleratum supradictum huiusmodi, si potest inueniri et tuto adiri ualeat, personaliter citandum [32] et ad iudicium euocandum; si uero non inueniri uel non tuto adiri ualeat, tunc in domicilio quod habeat quo tuto citari poterit, si uero in domicilio quod habeat tuto adiri nequeat tunc in ecclesia cathedrali loci cuius huiusmodi delinquentes parochiani fuerint, nihilominus in ecclesia parochiali eiusdem loci, si tuto fieri poterit, citacionem decernimus publice faciendam huiusmodique citacionem in domicilio uel in ecclesia publice, ut refertur, factam uolumus; et decernimus presenti approbante concilio sic arctari citatum ac si eciam per citacionem personaliter apprehensus eiusdem citacionis uirtute posse contra ipsum procedi ad omnem effectum ad quem posset si citatus personaliter extitisset; prefatos et quoscunque alios ecclesiastice libertatis seu immunitatis et pacis perturbatores decernimus in loco delicti, eciam si ibidem non inueniantur, posse tam ex officio quam ad partis instanciam conueniri.</p>
                    <p>Utrum autem uiolatores ecclesiastice libertatis seu immunitatis et pacis perturbatores ceterique malefactores predicti inueniri et tute adiri ualeant, domicilium utrum habeant uel non, uolumus in dubio stare certificario illius cui mandatur citacio facienda.</p>
                    <p>Et ut in premissis casibus et aliis iniuriam passi iusticiam dictam facilius consequantur, hoc sacro prouinciali concilio approbante districte precipimus quod omnes iudices ordinarii nostre Dubliniensis prouincie se inuicem sine qualicunque difficultate iuuent in citacionibus et execucionibus faciendis ac quibuscunque mandatis libere exequendis.</p>
                </div>
                <div>
                    <head>Capitulum 17</head>
                    <p>De absolucione a censuris in constitucionibus prouincialibus latis per diocesanum facienda.</p>
                    <p>Et quia propter uerborum diuersitatem sub quibus tam constituciones prouinciales bone memorie Domini Alexandri predecessoris et Domini Iohannis predecessoris nostrorum et nostre alias et nunc edite sunt concepte et censure ecclesiastice in eisdem late fulminate, inter nonnullos magna auctoritas uiros iurisperitos et professores in dubium reuocatur an [33] nos in nostra et quilibet noster suffraganeus in sua diocesi sine auctoritate communi totius concilii prouincialis prefatis censuris inuolutos possimus et possit canonice et sufficienter absoluere, ad huiusmodi dubium atque scrupulum amouendum et subducendum, et quia difficile esset totum concilium pro casu singulari conuocare et ad ipsum concilium habere recursum, de consensu et assensu communi totius presentis concilii statuimus, ordinamus et declaramus quod nos in nostra et quilibet noster suffraganeus in sua [34] diocesi a prefatis censuris quibuscunque in dictis constitucionibus contentis, presertim in hoc casu [35] periculum esset in mora, libere ualeat absoluere cum huiusmodi censurarum relaxacio seu absolucio sedi apostolice non sit reseruata.</p>
                </div>
                <div>
                    <head>Capitulum 18</head>
                    <p>De publicacione censurarum.</p>
                    <p>Quia uero malum seu periculum incognitum vix poterit uitari, pluries autem sunt excommunicacionum sententie quibus per constituciones prouinciales tam nostris quam predecessorum nostrorum temporibus editas homines improbi procelluntur et innodantur, ne per ignoranciam decetero in tanti periculi foueam demergantur, uolumus et precipimus nostre prouincie sacerdotibus parochialibus uniuersis immunitatis ac libertatis et iurisdiccionis ecclesiastice necnon pacis perturbatores et uiolatores et alios malefactores, de quibus in ipsis constitucionibus plenior fit mencio, in singulis parochialibus ecclesiis nostre prouincie antedicte prima Dominica in Aduentu Domini, Dominica in Septuagesima et Dominica proxima ante festum Beati Petri ad uincula [36] annuatim publice excommunicati denuntientur in genere exposita materia dictarum constitucionum censurarum in lingua materna seu uulgari audientibus. [37]</p>
                </div>
                <div>
                    <head>Capitulum 19</head>
                    <p>De clandestinis matrimoniis.</p>
                    <p>Dudum recollende memorie Dominus Iohannes archiepiscopus Dubliniensis predecessor noster immediatus in concilio quodam suo prouinciali quandam edidit constitucionem que incipit: [38] Licet clandestina matrimonia sunt per sacros canones interdicta, in qua penam constitucionis Innocentii tertii in concilio generali olim edite, que incipit [39] Cum inhibicio quanquam ipsa constitucio satis sit penalis duxit aggrauandam, statuens in eadem constitucione prouinciali quod tam contrahentes matrimonia clandestina contra formam canonum ac constitucionis prouincialis antedicte quam presbyteri huiusmodi matrimonia solemnizantes maioris [40] excommunicacionis sentenciam incurrant ipso facto; uerum quia ex relacione fidedignorum recipimus quod, ut pluries probauit effectus et rei exitus, prefate pene adieccio fruicionem speratam non attulit sed fomentum inuolucionis et remorsus conscientie ac animarum periculum non modicum ministrauit, presertim cum ex eo quod quamplures presbyteri nostrarum diocesis et prouincie tam parochi quam alii effectum seu penam dicte constitucionis ex simplicitate seu alias ignorantes uel non considerantes matrimonia diuersa non obseruata ad unguem dicte constitucionis forma solemnizarunt, et sic sentenciam excommunicacionis ab eadem constitucione latam eo pretextu incidentes ac missas durante huiusmodi excommunicacione celebrantes notam irregularitatis incurrerunt eo ipso; quorum multi grauibus laboribus et expensis ad Romanam curiam pro dispensacione super huiusmodi irregularitate obtinenda iter arripuerunt, eorum parochianis officio diuino et cura debita propter ipsorum absenciam medio tempore pluries destitutis; nonnulli quoque presbyterorum predictorum dicta sentencia clam forte inuoluti et diuina sic celebrantes excommunicati huiusmodi irregularitatis laqueo innodati perseuerarunt et adhuc perseuerant, ut refertur, in suarum et aliorum graue periculum animarum; ac regulariter de iure pene potius emoliende sunt quam exasperande, penaque constitucionis papalis dicti concilii generalis aspera sit ualde atque grauis, ut refertur, penaque dicte constitucionis prouincialis et periculosa nimis et capciosa; nos Thomas archiepiscopus supradictus de consensu suffraganeorum et cleri in presenti concilio presentium, ipsam constitucionem quantum ad huiusmodi pene imposicionem mitigandam duximus et moderandam; eapropter uestigiis predecessoris nostri antedicti in hoc inherentes clandestina matrimonia in nostris diocesi et prouincia contrahi, prout sacri canones ac dicta nostri predecessoris constitucio, auctoritate presentis concilii firmiter inhibemus sub pena excommunicacionis maioris uel alterius censure ecclesiastice et grauis multe pecuniarie in contrauenientes, ad arbitrium diocesanorum loci attenta qualibet personarum et circumstanciarum dictarum fulminanda; prefatam maioris excommunicacionis sentenciam a dicta constitucione eo ipso latam ex causis predictis et aliis nos in presens concilium iuste mouentibus reuocantes, abrogantes, eneruantes et adtunc annullantes hoc sacro concilio approbante.</p>
                </div>
                <div>
                    <head>Explicit</head>
                    <p>Expliciunt.</p>
                </div>
                <div>
                    <head>Footnotes</head>
                    <p>[1] quamplur[imis] in brackets</p>
                    <p>[2] crescen[tium] in brackets</p>
                    <p>[3] [nomine] in brackets</p>
                    <p>[4] [nostrorum] in brackets</p>
                    <p>[5] [1340] was here in brackets</p>
                    <p>[6] [sic] in brackets and italicized</p>
                    <p>[7] [non] in brackets</p>
                    <p>[8] [et] in brackets</p>
                    <p>[9] Hiberni[e] in brackets</p>
                    <p>[10] unitate[m] in brackets</p>
                    <p>[11] [et] in brackets</p>
                    <p>[12] [successores] in brackets</p>
                    <p>[13] [et] in brackets</p>
                    <p>[14] [et] in brackets</p>
                    <p>[15] In ecclesiasticis in quotes</p>
                    <p>[16] [in]diguit in brackets</p>
                    <p>[17] [contra] in brackets</p>
                    <p>[18] [in] in brackets</p>
                    <p>[19] [iurisdiccionis] in brackets</p>
                    <p>[20] [in loca] in brackets</p>
                    <p>[21] [et] in brackets</p>
                    <p>[22] Item cum in constitucione Casseliensi in quotes</p>
                    <p>[23] legat[is] in brackets</p>
                    <p>[24] tem[pus] in brackets</p>
                    <p>[25] Cetera... satisfactum.' in quotes</p>
                    <p>[26] [in] in brackets</p>
                    <p>[27] [consuetudo] in brackets</p>
                    <p>[28] [reparacionem] in brackets</p>
                    <p>[29] [in] in brackets</p>
                    <p>[30] [sed] in brackets</p>
                    <p>[31] [et] in brackets</p>
                    <p>[32] [et] in brackets</p>
                    <p>[33] [nos] in brackets</p>
                    <p>[34] [diocesi] in brackets</p>
                    <p>[35] periculum esset in mora in quotes</p>
                    <p>[36] [ 1 August] was here in brackets</p>
                    <p>[37] [19. De clandestinis matrimoniis.] in brackets</p>
                    <p>[38] Licet clandestina matrimonia sunt per sacros canones interdicta in quotes</p>
                    <p>[39] Cum inhibicio in quotes</p>
                    <p>[]</p>
                </div>
            </div>
        </body>
    </text>
</root>
