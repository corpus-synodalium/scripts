<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Soissons</title>
                <recordID>0066</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate precision="circa">1300</origDate>
                <dateNotes/>
                <origPlace>Soissons</origPlace>
                <diocese>Soissons</diocese>
                <province>Reims</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Liber Synodalis</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 66</p>
                <p>Year: 1300</p>
                <p>Month: None</p>
                <p>Day: None</p>
                <p>Circa: Yes</p>
                <p>DatingNotes: None</p>
                <p>Place: Soissons</p>
                <p>Diocese: Soissons</p>
                <p>Province: Reims</p>
                <p>CountryModern: France</p>
                <p>Latitude: 49.381667</p>
                <p>Longitude: 3.323611</p>
                <p>PlaceNotes: None</p>
                <p>Classification: Liber Synodalis</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Avril, Statuts, IV, 289-307</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: Yes</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Precepta synodalia episcopatus Suessionensis. [1]</p>
                    <p>In hoc libro continentur precepta synodalia episcopatus Suessionensis de quibus precipitur, sub pena excommunicacionis, omnibus curatis et aliis qui ea tenentur obseruare ut ea habeant et eis utentur et non aliis, et diligenter studeant ea, et quilibet in ecclesia sua unum uolumen habeat quod ibi sit perpetuo cum missali, ut nullus sequens curatus de eorum ignorancia se ualeat excusare.</p>
                </div>
                <div>
                    <head>Capitulum 1</head>
                    <p>Precipimus ut sacerdotes ieiuni intrent synodum in superpelliciis uel cappis clausis, ut honeste se habeant et ut honeste querant hospicia eundo ad synodum et redeundo de synodo, in quibus circumspecte se habeant, ne status eorum laicis contemptibilis existat, ne causas adducant uel alia negocia ad synodum non pertinencia.</p>
                </div>
                <div>
                    <head>Capitulum 2</head>
                    <p>De reuerencia sacramentorum.</p>
                    <p>Preceptum.</p>
                    <p>Precipimus in uirtute sancte obedientie ut honor maximus et reuerencia summa singulis sacramentis sancte Ecclesie precipue a sacerdotibus et clericis exhibeantur.</p>
                    <p>Similiter ut laici exhibeant, sacerdotes eos moneant diligenter.</p>
                </div>
                <div>
                    <head>Capitulum 3</head>
                    <p>De baptismo.</p>
                    <p>Preceptum.</p>
                    <p>Presbyteri quamcitius fuerint requisiti pueros baptizent, quoniam mora est ualde periculosa.</p>
                    <p>Baptismus cum honore et reuerencia celebretur, plene distinguantur uerba et proferantur in quibus tota uirtus sacramenti consistit, scilicet hec: Ego baptizo te in nomine Patris et Filii et Spiritus sancti.</p>
                    <p>Amen.</p>
                    <p>Sacerdotesque doceant frequenter laicos baptizare debere pueros in tempore necessitatis sub eadem forma in romana lingua, non solum masculos sed eciam mulieres, non solum eciam extraneos, sed patrem et matrem pueri in summa necessitate et, si aliquando laicus aliquem baptizauerit puerum in necessitate, interroget eum sacerdos diligenter quid dixerit et quid fecerit, et si inuenerit laicum formam uerborum in romano integre et debito modo protulisse, approbet factum et suppleat de unccione chrismatis et olei, sin autem puer secure baptizetur, quia non fuerat baptizatus.</p>
                </div>
                <div>
                    <head>Capitulum 4</head>
                    <p>Pro baptismo nihil omnino exigatur, sed quod gratis datur, gratanter recipiatur.</p>
                    <p>Preceptum.</p>
                    <p>Fontes sub sera custodiantur propter sortilegia, chrisma similiter et sanctum oleum sub sera custodiantur.</p>
                </div>
                <div>
                    <head>Capitulum 5</head>
                    <p>Preceptum.</p>
                    <p>Precipimus sacerdotibus, ut claues simboli, in quo est corpus Christi, similiter fontium, chrismatis et olei clericis suis et eorum familie non dimittant, sed, si exire eos oporteat, tradant uicino sacerdoti, qui possit pro eis ministrare sacramenta.</p>
                </div>
                <div>
                    <head>Capitulum 6</head>
                    <p>Consilium.</p>
                    <p>Ad leuandum puerum de sacro fonte ultra tres ad plus non recipiantur, tam patrini quam matrine qui sint adulte etatis.</p>
                    <p>Pueri enim non debent admitti ad leuandum pueros, nisi in tempore necessitatis, ne forte cum fuerint adulti, facti sui immemores, filiolas suas ducant in uxores uel e conuerso.</p>
                </div>
                <div>
                    <head>Capitulum 7</head>
                    <p>Consilium.</p>
                    <p>Si infans reperiatur expositus et dimissus a parentibus, et per inquisicionem non possit constare de baptismo eius, secure baptizatur, quia non dicitur reiteratum quod nescitur esse factum.</p>
                </div>
                <div>
                    <head>Capitulum 8</head>
                    <p>Preceptum.</p>
                    <p>Si pars pueri appareat solum, et timeatur de periclitacione pueri, si sit caput quod appareat, aqua aspergatur cum uerbis debitis ad baptismum, et baptizatus est.</p>
                    <p>Si uero alia pars, utpote manus uel pes, appareat solum, similiter aspergenda est, et pie credendum est, quod summus sacerdos Deus supplet [2] defectum, sed tamen non est in terra sancta inhumandus; si tamen postmodum puer vivus habeatur, debet baptizari sub condicione isto modo puer: Si fueris baptizatus, non intendo te rebaptizare; sed si non fueris baptizatus, ego baptizo te in nomine Patris et Filii et Spiritus sancti.</p>
                    <p>Amen.</p>
                    <p>Sub eadem eciam forma baptizandi sunt pueri expositi seu inuenti, de quibus nescitur aut dubitetur de eorum baptismo.</p>
                    <p>Caueant ergo sacerdotes ne pueros rebaptizent quos sciuerint ueraciter esse baptizatos, quia sacramentum baptismi nullo modo debet reiterari.</p>
                </div>
                <div>
                    <head>Capitulum 9</head>
                    <p>Preceptum.</p>
                    <p>Presbyteri per se uel per capellanum siue diaconum ante sanctum Pascha, si fieri potest, aut in Paschate uel post Pascha, citius quam poterint, chrisma et oleum sanctum petant ab episcopo seu decanis suis, mittentes tres ampulas integras et mundas, non uitreas sed stanneas, uel alias honestas.</p>
                    <p>Item de alio chrismate uel oleo quam de nouo illius anni non fiat unccio, nisi in necessitate.</p>
                </div>
                <div>
                    <head>Capitulum 10</head>
                    <p>Consilium.</p>
                    <p>Moneant sacerdotes parochianos suos, ne illi qui accedunt ad leuandum puerum superfluas faciant expensas, et ne faciant cereum maioris pretii quam sex denariorum, quia timore expensarum multi ad leuandum pueros non accedunt.</p>
                </div>
                <div>
                    <head>Capitulum 11</head>
                    <p>Preceptum.</p>
                    <p>Lintheamina que chrismalia dicuntur, in quibus puer post baptismum inuoluitur, prouideant sacerdotes ne in alios usus transferantur, et ne uendantur a sacerdotibus.</p>
                </div>
                <div>
                    <head>Capitulum 12</head>
                    <p>De sacramento confirmacionis.</p>
                    <p>Preceptum.</p>
                    <p>Sacerdotes frequenter moneant populum ad confirmacionem paruulorum; post baptismum enim debet suscipi confirmacionis sacramentum.</p>
                    <p>Item, moneant populum ne expectent aduentum episcopi ad confirmacionem recipiendam, sed accedant ad locum ubi eum adesse audierint, confessione precedente, et ieiuni hoc suscipiant sacramentum, si adulti sunt.</p>
                </div>
                <div>
                    <head>Capitulum 13</head>
                    <p>Preceptum.</p>
                    <p>Precipimus in uirtute sancte obedientie ne coniirmatus scienter iterum ad confirmacionem accedat, quoniam sacramentum confirmacionis non debet iterari, sicut nec sacramentum baptismi.</p>
                </div>
                <div>
                    <head>Capitulum 14</head>
                    <p>De sacramento et uasis ecclesie.</p>
                    <p>Lintheamina altaris et uestimenta sepe abluantur propter reuerenciam Saluatoris et sacramenti et totius curie celestis, que presens est quoties missa celebratur, et aqua in qua lota fuerint in loco mundo reponatur.</p>
                </div>
                <div>
                    <head>Capitulum 15</head>
                    <p>Consilium.</p>
                    <p>Calices unde infirmi communicantur, cum omni mundicia custodiantur, ut deuotius communicentur infirmi, et aliquid ibi ne inueniatur propter quod infirmi ad nauseam seu uomitum prouocentur.</p>
                </div>
                <div>
                    <head>Capitulum 16</head>
                    <p>Consilium.</p>
                    <p>Ampulle uini et aque ordinate in ministerio altaris munde habeantur.</p>
                    <p>Item ampulle chrismatis et olei sancti munde et integre habeantur.</p>
                </div>
                <div>
                    <head>Capitulum 17</head>
                    <p>De corpore Christi.</p>
                    <p>Preceptum.</p>
                    <p>Ipsi sacerdotes, et non diaconi nisi in tempore necessitatis, cum magna reuerencia et maturitate deferant corpus Christi in pixide eburnea seu honesta, bene clausa propter casum fortuitum, cum lucerna precedente, et campana, ut ad sonitum campane homines assurgant Saluatori suo, et ei debitam exhibeant reuerenciam, sacerdotesque eundo et redeundo decantent VII psalmos penitenciales et litaniam pro infirmo; et si via fuerit longa, addant quindecim psalmos, et alias oraciones.</p>
                </div>
                <div>
                    <head>Capitulum 18</head>
                    <p>Consilium.</p>
                    <p>Nullus audeat tumulare mortuum sine missa et commendacione, nisi in necessitate.</p>
                </div>
                <div>
                    <head>Capitulum 19</head>
                    <p>Consilium.</p>
                    <p>Sacerdotes moneant frequenter laicos, ut ubicumque uiderint deferri corpus Christi, statim genua flectant et capucia remoueant, tanquam Domino creatori suo, et iunctis manibus quousque transierit orent.</p>
                </div>
                <div>
                    <head>Capitulum 20</head>
                    <p>Consilium.</p>
                    <p>Exhortentur sepe presbyteri parochianos suos, ut concomitentur sacrum corpus Domini cum defertur ad infirmum, eundo et redeundo, et luminaria accendant; et hec facientibus decem dies indulgentie concedimus.</p>
                </div>
                <div>
                    <head>Capitulum 21</head>
                    <p>Preceptum.</p>
                    <p>In pulchriori parte altaris cum summa diligencia et honestate sub claue, si fieri potest, propter sortilegia et immunda animalia sanctum corpus Domini custodiatur.</p>
                </div>
                <div>
                    <head>Capitulum 22</head>
                    <p>Preceptum.</p>
                    <p>Nulli clerico liceat deseruire altari, nisi in superpellicio uel cappa clausa et calceatus, qui honeste et congrue tonsuratus sit, si haberi possit.</p>
                </div>
                <div>
                    <head>Capitulum 23</head>
                    <p>Preceptum.</p>
                    <p>Nullus in die missam bis audeat celebrare, nisi in magna necessitate.</p>
                    <p>Cum duplici autem introitu ante canonem nunquam; sed post missam, si uoluerit, dicat aliam epistolam, aut aliud euangelium.</p>
                    <p>Si autem per necessitatem bis eum celebrare contigerit, ablucionem digitorum in calice in prima missa non percipiat.</p>
                </div>
                <div>
                    <head>Capitulum 24</head>
                    <p>Preceptum.</p>
                    <p>Nullus sacerdos antequam matutinas dixerit canonicas et primam, aliqua necessitate celebrare missam audeat; nec comedat ante primam dictam, nisi sit infirmus.</p>
                </div>
                <div>
                    <head>Capitulum 25</head>
                    <p>Aliud consilium.</p>
                    <p>Ad horas beate Marie dicatur tertius uersus, Maria mater gratie etc., et dicatur cum omni deuocione, non insurgendo et calciando, nec sincopando.</p>
                </div>
                <div>
                    <head>Capitulum 26</head>
                    <p>Consilium.</p>
                    <p>Nullus sacerdos indutus sacerdotalibus uestibus eas deponat antequam celebrauerit, nisi presens sit excommunicatus nominatus uel notorius.</p>
                </div>
                <div>
                    <head>Capitulum 27</head>
                    <p>Preceptum.</p>
                    <p>Prohibemus ne aliquis scienter communicet cum excommunicato, et, si quis monicione premissa non destiterit, excommunicatus denuntietur.</p>
                </div>
                <div>
                    <head>Capitulum 28</head>
                    <p>Preceptum.</p>
                    <p>Nullus eciam sacerdos quoquomodo audeat celebrare diuina, quamdiu aliquis excommunicatus nominatus uel notorius presens fuerit in ecclesia.</p>
                </div>
                <div>
                    <head>Capitulum 29</head>
                    <p>Consilium.</p>
                    <p>Nullus sacerdos in festis apostolorum, uel martyrum siue confessorum, si dicantur nouem lecciones, dimissa missa de festo, audeat celebrare pro defunctis, nisi corpus sit presens.</p>
                </div>
                <div>
                    <head>Capitulum 30</head>
                    <p>Consilium.</p>
                    <p>Quotiens missa celebratur, cortine sint circa altare, ne sacerdos a circumstantibus turbetur, maxime ubi est frequencia populi.</p>
                </div>
                <div>
                    <head>Capitulum 31</head>
                    <p>Consilium.</p>
                    <p>Quilibet sacerdos habeat in celebracione misse, propter mundiciam seruandam uestimentorum, ad altare manutergium pendens circa missale, ad tergendum os, nares, si necesse fuerit.</p>
                </div>
                <div>
                    <head>Capitulum 32</head>
                    <p>Preceptum.</p>
                    <p>Precipimus ut quilibet missam audiat qualibet die dominica ad minus in ecclesia sua parochiali, nisi ex causa necessaria habeat alibi diuertere.</p>
                    <p>Quod si quis assumpta falsa occasione assuetus sit alibi diuertere, uel per tres dies dominicas sine causa euidenti missam in sua parochia non audierit, denuntietur hoc nobis uel officiali nostro.</p>
                </div>
                <div>
                    <head>Capitulum 33</head>
                    <p>Preceptum.</p>
                    <p>Nullus corpus Christi tangat osculo uel ore [3], nisi sacerdos et ore in missa, nec detur alteri ad osculandum, sed cum magna reuerencia debet tractari, ne frangatur.</p>
                </div>
                <div>
                    <head>Capitulum 34</head>
                    <p>Preceptum.</p>
                    <p>Quia uero ab ecclesiasticis personis religiosis et secularibus dantur quandoque hostie non consecrate iuuenculis et pueris, qui eas per uicos deferunt, et de eis ludunt, et illicita dicunt et faciunt, ex quo oriri potest scandalum, idcirco id fieri decetero prohibemus.</p>
                    <p>Insuper quia in nostra diocesi consuetum est in pluribus locis quod quando mulieribus que post partum ad ecclesiam propter purificacionem ueniunt post missam hostia non consecrata a presbyteris tribuitur, simplices genua flectunt, acsi daretur eis corpus Christi, nuntient eis presbyteri nihil dare nisi panem purum, aliter facerent eas idololatrare.</p>
                </div>
                <div>
                    <head>Capitulum 35</head>
                    <p>Consilium.</p>
                    <p>Non reseruetur hostia consecrata ultra quindecim dies, sed sumatur a sacerdote et noua iterum consecretur.</p>
                </div>
                <div>
                    <head>Capitulum 36</head>
                    <p>Preceptum.</p>
                    <p>In sacramento eucharistie, tria sunt necessaria, scilicet panis, uinum et aqua.</p>
                    <p>Debet autem esse panis de frumento, uinum de uite, et aqua naturalis, non per artem facta.</p>
                    <p>Si autem per negligenciam euenerit ut, perlecto canone et peracta consecracione corporis Christi, nec uinum nec aqua reperiatur in calice, debet utrumque statim infundi, et fiat consecracio scilicet dicendo: Simili modo etc.</p>
                    <p>Si uero de simplici vi no fiat consecracio sine aqua, consecratum est, nec debet aqua ulterius apponi, et confiteatur postea sacerdos de negligencia, quia aquam omisit.</p>
                    <p>Si uero puram aquam inuenerit, deponat eam, sumat uinum et [4] aqua, et perficiat consecracionem, incipiens Simili modo etc.</p>
                    <p>Item, si quid de sanguine Domini ceciderit super corporale, rescindenda est pars corporalis et ponenda in reliquiis; si uero palla intincta fuerit, idem fiat et pro reliquiis seruanda est.</p>
                    <p>Si super casulam, idem fiat, siue super aliud uestimentum.</p>
                    <p>Si uero super tabulam uel lignum ceciderit, lingua lambatur, et postea radatur et rasura igni comburatur et in altari puluis ponatur aut in piscina.</p>
                    <p>Similiter si supra terram stillauerit, si possit lambi, lambatur; aut si non possit, radatur puluis et in sacro loco reponatur.</p>
                    <p>Porro si in ipsum sanguinem musca, uel aranea, uel aliquid tale ceciderit, quod vix sine uomitu et periculo corporis sumi possit, illud quod ceciderit tollatur et perfundatur uino in calice uel uase mundo et sanguis prius sumatur et postea illud quod in eo ceciderit abluatur et ablucionem sumat sacerdos, si possit sine periculo aut uomitu.</p>
                    <p>Quod si non possit, mittat illud in piscinam et illud quod ceciderit comburatur super piscinam et in ea ponatur.</p>
                    <p>Item, si de corpore Christi super pallam aut super aliud uestimentum ceciderit, non incidatur, sed uino abluatur a sacerdote ad corroboracionem fidei catholice, et ad confusionem heretice prauitatis, que diebus istis sicut uulpecula nititur puritatem nostre fidei demoliri, maxime contra sacratissimum corpus Christi.</p>
                </div>
                <div>
                    <head>Capitulum 37</head>
                    <p>De sacramento penitentie.</p>
                    <p>Consilium.</p>
                    <p>Moneant sacerdotes plebes suas, ut saltem ter in anno, uidelicet in Natiuitate Domini, in Paschate et in Pentecoste ad confessionem ueniant, et illis tribus solemnitatibus se deuote communicent.</p>
                </div>
                <div>
                    <head>Capitulum 38</head>
                    <p>Preceptum.</p>
                    <p>Sacerdotes circa confessionem curam habeant et cautelam, et diligenter inquirant peccata usitata sigillatim, inusitata uero non nisi a longe per aliquam circumstanciam, sic tamen quod inexpertis seu simplicibus detur materia confitendi.</p>
                </div>
                <div>
                    <head>Capitulum 39</head>
                    <p>Consilium.</p>
                    <p>Ad confessionem audiendam locum communem eligant sacerdotes in ecclesia, ut communiter ab omnibus possint uideri et extra ecclesiam non recipiant confessiones, nisi in magna necessitate uel infirmate.</p>
                </div>
                <div>
                    <head>Capitulum 40</head>
                    <p>Consilium.</p>
                    <p>Ad confessionem audiendam habeat sacerdos uultum humilem, nec faciem respiciat confitentis, et maxime mulieris; sed patienter audiat quidquid dixerint confitentes et modis omnibus persuadeat ut confiteantur integre, aliter dicat eis confessionem nihil ualere.</p>
                </div>
                <div>
                    <head>Capitulum 41</head>
                    <p>Preceptum.</p>
                    <p>Sacerdotes maiorum criminum absolucionem reseruent episcopo in confessione, ut homicidia, furta, incestus, stupra uirginum, sacrilegia, peccata contra naturam, suffocaciones puerorum, iniecciones manuum in clericos uel quoscumque religiosos, uota fracta et huiusmodi.</p>
                    <p>Sunt autem plura in quibus papa solus habet potestatem absoluendi, scilicet manuum inieccio in patrem uel in matrem et in clericos uel in quoslibet religiosos, et simonia.</p>
                    <p>Similiter falsarii bullarum domini pape, nisi in articulo mortis, in quo absoluendi sunt, cum iuramento quod, recepta sanitate, papam adibunt uel eius legatum citius quam poterunt.</p>
                    <p>Nihilominus qui talia commiserunt remittendi sunt ad suum episcopum.</p>
                    <p>Similiter excommunicati et incendiarii ecclesiarum.</p>
                    <p>In dubiis semper confessor episcopum consul at aut sapientes uiros, quorum consilio certificatus absoluat securius aut liget.</p>
                </div>
                <div>
                    <head>Capitulum 42</head>
                    <p>Preceptum.</p>
                    <p>In confessione, caueant sacerdotes ne inquirant nomina personarum cum quibus peccauerunt confitentes, sed circumstancias et qualitates peccatorum inquirant.</p>
                </div>
                <div>
                    <head>Capitulum 43</head>
                    <p>Consilium.</p>
                    <p>Audita confessione, semper confessor interroget confitentes, si uelit abstinere ab omni peccato mortali, aliter eum absoluere non debet, nec ei iniungere penitenciam, sed monere eum debet, ut interim agat quidquid boni poterit, ut Deus cor eius illustret ad penitenciam.</p>
                </div>
                <div>
                    <head>Capitulum 44</head>
                    <p>Consilium.</p>
                    <p>Caueant sacerdotes ut secundum qualitatem culpe, possibilitatem confitentis et contricionem, sit quantitas pene.</p>
                </div>
                <div>
                    <head>Capitulum 45</head>
                    <p>Consilium.</p>
                    <p>In furto, rapina, usura et similibus non iniungant sacerdotes penitencias missarum et elemosinarum et huiusmodi, priusquam secundum possibilitatem reddiderint abblata.</p>
                    <p>Non enim dimittitur tale peccatum, nisi prius restituatur ablatum.</p>
                </div>
                <div>
                    <head>Capitulum 46</head>
                    <p>Preceptum.</p>
                    <p>Nullus missas quas iniunxerit confitenti celebret, nec tricenarium, uel annuale pro uiuis siue defunctis faciat.</p>
                </div>
                <div>
                    <head>Capitulum 47</head>
                    <p>Preceptum.</p>
                    <p>Nullus ira uel odio uel metu mortis audeat reuel are confessionem, signo uel uerbo, specialiter uel generaliter, uel dicat: Scio qualis es [5], et si reuelauerit, sine misericordia debet deponi.</p>
                </div>
                <div>
                    <head>Capitulum 48</head>
                    <p>Preceptum.</p>
                    <p>Presbyteri moneant et precipiant iuxta Lateranensis concilii statuta, ut quilibet postquam ad annos discrecionis peruenerit, semel in anno proprio sacerdoti suo omnia peccata sua confiteatur, et penitenciam adiunctam studeat adimplere, et eucharistiam ad minus in Paschate suscipiat, nisi forte consilio proprii sacerdotis sui ob aliquam causam racionabiliter ad tempus se duxerit abstinendum.</p>
                </div>
                <div>
                    <head>Capitulum 49</head>
                    <p>Preceptum.</p>
                    <p>Precipiant sacerdotes parochianis suis ut obseruent ieiunia Quatuor Temporum et uigiliarum sanctorum et Rogacionum, sicut fit in ecclesia cathedrali, et in eadem hebdomad a fiant.</p>
                </div>
                <div>
                    <head>Capitulum 50</head>
                    <p>De sponsalibus et matrimonio.</p>
                    <p>Preceptum.</p>
                    <p>Precipimus ut prima sponsalia per uerba de futuro et sub condicione flant sub his uerbis: Contraham tecum, uel Ducam te in uxorem, uel e conuerso, si Ecclesia permiserit.</p>
                </div>
                <div>
                    <head>Capitulum 51</head>
                    <p>Preceptum.</p>
                    <p>Item prohibeant sacerdotes parochianis suis, ne faciant sponsalia clandestina; que si fecerint, grauissime puniantur.</p>
                </div>
                <div>
                    <head>Capitulum 52</head>
                    <p>Preceptum.</p>
                    <p>Matrimonium cum omni reuerencia et honore celebretur, et in facie ecclesie, et antequam fiat, semper tribus dominicis aut solemnitatibus per tres dies a se distantibus, inquirat sacerdos a populo suo sub pena excommunicacionis, ut si aliquis sciat impedimentum, propter quod matrimonium de quo agitur stare non possit, prodeat in publicum et dicat et ante tria edicta uel banna nullus audeat matrimonium celebrare, nisi de assensu superioris.</p>
                </div>
                <div>
                    <head>Capitulum 53</head>
                    <p>Consilium.</p>
                    <p>Prohibeant sacerdotes frequenter laicis sub excommunicacione, ne dent sibi fidem de contrahendo, nisi sacerdote presente, et pluribus aliis; et si fecerint eo absente, non faciat edicta seu banna.</p>
                </div>
                <div>
                    <head>Capitulum 54</head>
                    <p>Consilium.</p>
                    <p>Nullus sacerdos in casu dubio audeat matrimonium celebrare, inconsulto episcopo, sed ad ipsum aut officiali referat omnes questiones matrimoniales.</p>
                    <p>Notandum est quod compaternitas tantum quatuor personas excludit a matrimonio, scilicet compatrem et commatrem, filiolum et filiolam, per quos deuenitur ad compaternitatem, filium uel filiam carnalem patris uel matris spiritualis, siue ante natus uel nata sit, siue post, quia filiolus filiam patris uel matris spiritualis carnalem habere non potest in uxorem, siue ante compaternitatem de ipso factam nata fuerit, siue post, cum sit eius soror spiritualis, et idem est de filia spirituali, que habere non potest filiam carnalem patris uel matris spiritualis.</p>
                    <p>Omnibus autem liberis aliis compatrum et commatrum licet inter se contrahere, siue ante nati fuerint, siue post.</p>
                </div>
                <div>
                    <head>Capitulum 55</head>
                    <p>Preceptum.</p>
                    <p>Prohibetur sacerdotibus sub pena suspensionis ne ullus sacerdos aliquid ante benediccionem nupcialem exigat, occasione ferculorum que pro nuptiis debentur, uel alia de causa.</p>
                    <p>Celebrato autem matrimonio, fercula recipiat aut pecuniam que ei de consuetudine debentur.</p>
                </div>
                <div>
                    <head>Capitulum 56</head>
                    <p>Preceptum.</p>
                    <p>Precipimus ne aliquis sacerdos mulierem bis in nuptiis benedicat; alioquin si fecerit, suspensus est ipso facto.</p>
                </div>
                <div>
                    <head>Capitulum 57</head>
                    <p>Preceptum.</p>
                    <p>Prohibeant sacerdotes sub excommunicacione in ecclesia ne alter coniugum post carnalem copulam transeat ad religionem aut recipiatur, nisi per episcopum dispensetur, ita tamen quod persona que relinquitur in seculo, talis sit, de qua non possit haberi suspicio, et continenciam uoueat coram episcopo.</p>
                </div>
                <div>
                    <head>Capitulum 58</head>
                    <p>Preceptum.</p>
                    <p>Excommunicamus et per omnes parochias nostre diocesis uolumus et precipimus excommunicari omnes illos, qui clandestina matrimonia contraxerint; et presbyteros per quos contracta fuerint, ab officio et beneficio suspendimus.</p>
                    <p>Item excommunicamus et precipimus denunciari pro excommunicatis omnes qui clandestinis matrimoniis interesse presumunt.</p>
                </div>
                <div>
                    <head>Capitulum 59</head>
                    <p>Preceptum.</p>
                    <p>Pro extrema unccione nihil omnino exigatur, sed quod gratis datum fuerit, gratuite recipiatur.</p>
                    <p>Noscant enim sacerdotes hoc sacramentum posse reiterari scilicet in qualibet magna infirmitate, ubi metus est mortis; et post hoc sacramentum susceptum licet reuerti ad opus coniugale.</p>
                </div>
                <div>
                    <head>Capitulum 60</head>
                    <p>Preceptum.</p>
                    <p>Librum qui dicitur manuale habeant sacerdotes parochiales, ubi contineatur ordo baptismi, extreme unccionis et huiusmodi, et canones [6] penitenciales, et ordinarium uel officium ecclesie secundum usum qui obseruatur in ecclesia cathedrali.</p>
                </div>
                <div>
                    <head>Capitulum 61</head>
                    <p>Preceptum.</p>
                    <p>Quicumque laicus de nouo edificauerit in cimiterio, uel uetus edificium semel diruptum fecerit, excommunicetur.</p>
                </div>
                <div>
                    <head>Capitulum 62</head>
                    <p>Preceptum.</p>
                    <p>Presbyteri super citacionibus et uocacionibus faciendis, credant iis qui dederint fidem in causa matrimoniali et super excommunicacionibus ferendis non credant sine litteris.</p>
                    <p>Uisis autem litteris, sentenciam audacter ferant et firmiter obseruent et excommunicatos nullatenus absoluant, nisi de precepto superioris, nisi in articulo mortis; et tunc ita demum, quod iurent quod stabunt mandatis Ecclesie, et quod habita sanitate, citius quam poterunt iudici qui sentenciam tulit se presentabunt, alioquin in pristinam sentenciam recident.</p>
                </div>
                <div>
                    <head>Capitulum 63</head>
                    <p>Preceptum.</p>
                    <p>Prohibetur presbyteris et clericis ne de iis qui sunt ecclesie uel presbyterii aliquid alienent, aut pignori obligent, nisi per consilium episcopi.</p>
                </div>
                <div>
                    <head>Capitulum 64</head>
                    <p>Preceptum.</p>
                    <p>Prohibetur eciam ne fiant resignaciones ecclesiarum in manibus abbatum uel patronorum, sed in manu episcopi uel eius uicarii, si episcopus absens fuerit.</p>
                </div>
                <div>
                    <head>Capitulum 65</head>
                    <p>Preceptum.</p>
                    <p>Mortue mulieres in partu scindantur, si infans credatur uiuere, dum tamen constet de morte earum.</p>
                </div>
                <div>
                    <head>Capitulum 66</head>
                    <p>Preceptum.</p>
                    <p>Prohibeant sacerdotes parenti bus ne ponant infantulos in cunabulis iacentes minores biennio aut triennio in lectis suis; quod si fiat et mors inde sequatur, grauissime punientur; et hoc in pronis sepe eis dicatur.</p>
                </div>
                <div>
                    <head>Capitulum 67</head>
                    <p>Preceptum.</p>
                    <p>Non permittantur predicatores celebrare super areas, nec recipiantur ad predicandum sine litteris episcopi uel diocesani.</p>
                </div>
                <div>
                    <head>Capitulum 68</head>
                    <p>Preceptum.</p>
                    <p>Prohibetur sacerdotibus ne permittant aliquos ignotos litteratos siue non litteratos extra ecclesiam, in uiis siue in plateis aut in aliis locis parochiarum suarum predicare, nisi forte sint Fratres predicatores uel minores, aut tales persone de quibus presumendum sit, quod licenciam habeant a summo pontifice uel episcopo predicandi.</p>
                    <p>Et presbyteri sepe in diebus dominicis moneant et sub pena excommunicacionis inhiheant parochianis suis ne tales audiant propter pericula heresum et errorum quos seminant aut seminare possent.</p>
                </div>
                <div>
                    <head>Capitulum 69</head>
                    <p>Consilium.</p>
                    <p>Exhortentur sepe presbyteri populum ad dicendum oracionem dominicam et Credo in Deum et salutacionem beate Marie uirginis, et ut ea filiis suis addiscant.</p>
                </div>
                <div>
                    <head>Capitulum 70</head>
                    <p>Preceptum.</p>
                    <p>Moneant sacerdotes sepe populum, et maxime mulieres, ne uoueant nisi cum magna deliberacione et de assensu uirorum suorum et consilio sacerdotum.</p>
                </div>
                <div>
                    <head>Capitulum 71</head>
                    <p>Consilium.</p>
                    <p>Nullus clericus uel regulans recipiat decimam de manu laici, nisi per manum episcopi.</p>
                </div>
                <div>
                    <head>Capitulum 72</head>
                    <p>Preceptum.</p>
                    <p>Soluantur decime integre, expensis non deductis; et si aliquis suspectus fuerit, quod integram decimam non soluerit, ad satisfaciendum uel purgandum se iudicis arbitrio compellatur.</p>
                </div>
                <div>
                    <head>Capitulum 73</head>
                    <p>De iure patronatus.</p>
                    <p>Preceptum.</p>
                    <p>Nullus clericus seu sacerdos faciat iusiurandum patronis, antequam fuerit episcopo presentatus, nec post. (74) Preceptum.</p>
                    <p>Prohibemus ne patroni clerici ecclesiarum personas minus idoneas presentent contra statuta Lateranensis concilii; quod si fecerint, Domino annuente, secundum quod nobis uisum fuerit et iura suadebunt, ordinabimus.</p>
                </div>
                <div>
                    <head>Capitulum 75</head>
                    <p>Consilium.</p>
                    <p>Moneantur secundum iura omnes patroni, qui iura parochiarum suarum diminuerint, ut ea restituant infra annum.</p>
                </div>
                <div>
                    <head>Capitulum 76</head>
                    <p>Preceptum.</p>
                    <p>Item uolumus ut omnes decani in quolibet archidiaconatu nobis tradant in scriptis nomina patronorum qui ecclesias uel capellanias decanatus sui presentant, et nomina parochiarum et capellaniarum.</p>
                </div>
                <div>
                    <head>Capitulum 77</head>
                    <p>Preceptum.</p>
                    <p>Tenentes curas animarum moneantur ut in hoc anno promoueantur ad sacerdotium.</p>
                    <p>Qui si contempserint, secundum canonica statuta puniantur.</p>
                </div>
                <div>
                    <head>Capitulum 78</head>
                    <p>Preceptum.</p>
                    <p>Precipimus ut fiat oracio super consueta pro subsidio Terre sancte.</p>
                </div>
                <div>
                    <head>Capitulum 79</head>
                    <p>Preceptum.</p>
                    <p>Prohibemus eciam ne decani aut presbyteri forefacta ad nostram iusticiam pertinencia nobis celare presumant, sed ea referant ad nos uel officiarios nostros.</p>
                </div>
                <div>
                    <head>Capitulum 80</head>
                    <p>Preceptum.</p>
                    <p>Prohibemus ne presbyteri audiant causas, nisi de his que pertinent ad reditus suos, uel ecclesias suas, sed eas referant ad decanos.</p>
                </div>
                <div>
                    <head>Capitulum 81</head>
                    <p>Preceptum.</p>
                    <p>Prohibemus sub interminacione excommunicacionis ne aliquis sacerdos uel capellanus teneat in domo sua mulierem aliqua occasione, nisi sit mater aut soror, aut tante etatis quod nulla possit haberi suspicio de ea.</p>
                </div>
                <div>
                    <head>Capitulum 82</head>
                    <p>Preceptum.</p>
                    <p>Item prohibemus districte sacerdotibus ne habeant prolem in domo sua, quam in sacro ordine genuerint, propter scandalum.</p>
                </div>
                <div>
                    <head>Capitulum 83</head>
                    <p>Preceptum.</p>
                    <p>Prohibemus sacerdotibus sub interminacione excommunicacionis, ludere cum deciis, interesse choreis, intrare tabernas causa potacionis, nisi fuerint uiatores seu peregrini, uti cappis manicatis, negociacionem exercere, seu habere concubinas ubicumque.</p>
                </div>
                <div>
                    <head>Capitulum 84</head>
                    <p>Preceptum.</p>
                    <p>Item intelleximus quod nonnulli sacerdotes tabernas frequentant parochianosque suos in eas ducunt et ad eas sectandas eos hortantur, propter quod status sacerdotalis contemnitur ab eis et paruipenditur, ideo precipimus eis ut a talibus se abstineant, alioquin eos grauissime puniemus.</p>
                </div>
                <div>
                    <head>Capitulum 85</head>
                    <p>Preceptum.</p>
                    <p>Prohibemus uniuersis presbyteris, sub pena suspensionis, uenacionibus cuniculorum uel leporum, uel aucupiis uel uenacionibus cuiuscumque alterius generis intendere.</p>
                </div>
                <div>
                    <head>Capitulum 86</head>
                    <p>Preceptum.</p>
                    <p>Precipimus ne presbyteri equitando caputiis, tabardis uel garnachiis pro cappis utantur, uel talibus uestibus inordinatis, sed habitum deferant statui suo congruentem.</p>
                </div>
                <div>
                    <head>Capitulum 87</head>
                    <p>Preceptum.</p>
                    <p>Prohibemus sacerdotibus sub pena suspensionis, ne ad commessaciones, nisi tempore necessitatis conueniant.</p>
                    <p>88) Preceptum.</p>
                    <p>Prohibemus sub eadem pena ne incedant de nocte nec armati, nisi necessitate cogente, et pro causa utili et honesta.</p>
                </div>
                <div>
                    <head>Capitulum 89</head>
                    <p>Preceptum.</p>
                    <p>Precipimus sacerdotibus ne frequentent mercata et, si eos necessitate cogeret, propter sibi necessaria querenda, ad illa in habitu honesto uadant et honestam societatem teneant eundo et redeundo et moram longam ibi non faciant, ne scandalum ex eis in populum generetur.</p>
                </div>
                <div>
                    <head>Capitulum 90</head>
                    <p>Preceptum.</p>
                    <p>Nulla ecclesia datur ad firmam laicis, sed si sacerdos cuius est ecclesia, causa studiorum uel peregrinacionis de licencia nostra absens fuerit, tantam uicario uel capellano suo conferat porcionem fructuum, ut inde honorabiliter se possit sustentari.</p>
                </div>
                <div>
                    <head>Capitulum 91</head>
                    <p>Preceptum.</p>
                    <p>Prohibemus ne infra ecclesiam ducantur choree, siue fuerit monachorum, siue canonicorum, siue secularium personarum.</p>
                </div>
                <div>
                    <head>Capitulum 92</head>
                    <p>Preceptum.</p>
                    <p>Precipimus ne capellani aliqui ad parochias uel ad militum capellas deseruiendas recipiantur, nisi coram nobis presencialiter, uel coram deputato nostro debitum et solitum fecerint iuramentum.</p>
                </div>
                <div>
                    <head>Capitulum 93</head>
                    <p>Preceptum.</p>
                    <p>Precipimus sub pena excommunicacionis ne aliquis presbyter audeat recipere capellanum ignotum, nisi de licencia nostra.</p>
                    <p>Item, quod nullus presbyter recipiat capellanum, nisi per episcopum fuerit approbatus, et tunc capellanus iurabit nobis quod bona fide seruabit statuta synodi.</p>
                </div>
                <div>
                    <head>Capitulum 94</head>
                    <p>Preceptum.</p>
                    <p>Precipimus eciam ut quotiens presbyteri ex parte administratorum ecclesiarum fuerint requisiti, detentores rerum ecclesiarum moneant diligentius ut eas sibi reddant uel recredant; quod si detentores huiusmodi facere noluerint, presbyteri eos excommunicent ex parte nostra, et in locis ubi res iste taliter detente fuerint, abstineant a diuinis.</p>
                </div>
                <div>
                    <head>Capitulum 95</head>
                    <p>Preceptum.</p>
                    <p>Precipimus ut pauperes scholares in uillis uicinis studentes habeant aquas benedictas.</p>
                </div>
                <div>
                    <head>Capitulum 96</head>
                    <p>De usuris.</p>
                    <p>Preceptum.</p>
                    <p>Statuimus ut si quis per publicam famam loci suspectus fuerit de usura, conueniatur a sacerdote suo, primo in secreto, secundo additis testibus, et tercio indilate publice in ecclesia, ut ab usura desistat, et usuras sibi debitas continuo remittat, et astrictos sibi quocumque modo ad prestandas usuras absoluat, et fideiussores eorum cum iuramento de non repetendo.</p>
                    <p>Quod si ita incontinenti facere recusauerit, dicatur ei publice in ecclesia a sacerdote; quod si sacramenta Ecclesie petierit, nequaquam ei conferentur nec uxor eius, cum de partu surrexerit ad purificacionem admittetur et ita ei denegentur sacramenta ecclesiastica, donec fecerit supradicta.</p>
                </div>
                <div>
                    <head>Capitulum 97</head>
                    <p>Preceptum.</p>
                    <p>Precipimus ne de cetero aliqui sepeliantur in ecclesiis nisi tantum persone inuncte, scilicet sacerdotes, et nisi domini uillarum, uel fundatores ecclesiarum.</p>
                    <p>Item, quod sacerdotes non sepeliant corpora mortuorum, donec tradita sint eorum testamenta.</p>
                </div>
                <div>
                    <head>Capitulum 98</head>
                    <p>Preceptum.</p>
                    <p>Precipimus ut legata ecclesiarum et presbyterorum communia sint, et equaliter inter se diuidantur.</p>
                </div>
                <div>
                    <head>Capitulum 99</head>
                    <p>Preceptum.</p>
                    <p>Precipimus archidiaconis in uirtute sancte obedientie quod non permittant in archidiaconatibus suis presbyteros, qui tenent parochias, celebrare, donec curam ab episcopo receperint.</p>
                </div>
                <div>
                    <head>Capitulum 100</head>
                    <p>Preceptum.</p>
                    <p>Precipimus ut nulle confraternie fiant, nisi de assensu episcopi, et facte destruantur, nisi per episcopum confirmentur.</p>
                </div>
                <div>
                    <head>Capitulum 101</head>
                    <p>Preceptum.</p>
                    <p>Moneant presbyteri parochianos suos ut leprosis de ciuitatibus uel uillis non conferant elemosinas suas.</p>
                </div>
                <div>
                    <head>Capitulum 102</head>
                    <p>Preceptum.</p>
                    <p>Precipimus ut omnes crucesignati crucem deferant; et in assumpcione crucis, aut testimonium habeant bonorum aut proprii sacerdotis.</p>
                </div>
                <div>
                    <head>Capitulum 103</head>
                    <p>Preceptum.</p>
                    <p>Precipimus ut clerici habeant tonsuram clericalem et honestam, aliter ecclesia non patrocinaretur pro eis si caperentur.</p>
                </div>
                <div>
                    <head>Capitulum 104</head>
                    <p>Preceptum.</p>
                    <p>Cum de iure nullus debeat recipere tonsuram clericalem seu ordines quoscumque ab alio quam a suo episcopo, sine litteris dimissoriis, sintque multi qui spretis sacris canonibus et penis in eis contentis, recepisse tonsuras clericales ab extraneis episcopis fuerint deprehensi, propter quod, ne ultra hoc uitium pullulet, nouarum opus sit adieccione penarum, eos excommunicamus qui ab aliis episcopis quam a nobis tonsuram receperint clerical em qui sunt nostre diocesis, sine litteris nostris dimissoriis, aut uicariorum nostrorum, si presencialiter non fuerimus, nisi in casibus a iure permissis.</p>
                </div>
                <div>
                    <head>Capitulum 105</head>
                    <p>Preceptum.</p>
                    <p>Precipimus eciam ut clerici coniugati qui uolunt gaudere priuilegio clericali, tonsuram deferant et habitum congruentem.</p>
                </div>
                <div>
                    <head>Capitulum 106</head>
                    <p>Preceptum.</p>
                    <p>Excommunicentur in generali tam clerici quam laici qui uexant aut uexari faciunt aliquem uel aliquos per aliquod rescriptum, nisi pro se uel suo nomine ex speciali mandato fuerit impetratum.</p>
                </div>
                <div>
                    <head>Capitulum 107</head>
                    <p>Preceptum.</p>
                    <p>Excommunicentur dantes et recipientes cessiones accionum, et qui per eas alios uexant aut faciunt uexari.</p>
                    <p>Item, qui aliquem uel aliquos super eodem negocio trahunt ad diuersos iudices, et occasione unius querele tantum.</p>
                </div>
                <div>
                    <head>Capitulum 108</head>
                    <p>Preceptum.</p>
                    <p>Precipimus ut abbates et alii inferiores prelati mutua non contrahant, nisi pro suis et ecclesie sue necessitatibus.</p>
                    <p>Qui uero contra fecerint, nouerint se suspensos.</p>
                </div>
                <div>
                    <head>Capitulum 109</head>
                    <p>Preceptum.</p>
                    <p>Precipimus ut questores elemosinarum in propriis locis non recipiantur sine nostris litteris aut curie nostre, nec permittantur predicare, sed sacerdotes exponant populo negocia sua.</p>
                </div>
                <div>
                    <head>Capitulum 110</head>
                    <p>Consilium.</p>
                    <p>Moneant sacerdotes parochianos suos in confessionibus et predicacionibus, ut saltem semel in anno uisitent matrem ecclesiam Suessionensem.</p>
                </div>
                <div>
                    <head>Capitulum 111</head>
                    <p>Preceptum.</p>
                    <p>Precipimus sacerdotibus ne testamenta sua ordinent per manum laicalem, et hoc ipsi inhibeant laicis, ne ipsi faciant testamenta sua sine presencia sacerdotum.</p>
                </div>
                <div>
                    <head>Capitulum 112</head>
                    <p>Preceptum.</p>
                    <p>Precipimus sacerdotibus quod immobilia de bonis ecclesie acquisita tantum modo legent ecclesiis.</p>
                </div>
                <div>
                    <head>Capitulum 113</head>
                    <p>Preceptum.</p>
                    <p>Precipimus presbyteris ut monicione premissa, excommunicent omnes qui fecerint conspiraciones contra presbyteros et ecclesias, et qui se fraudulenter opposuerint ne in foro ecclesiastico quilibet ius suum, prout uoluerit et iustum fuerit, exequatur.</p>
                </div>
                <div>
                    <head>Capitulum 114</head>
                    <p>Preceptum.</p>
                    <p>Precipimus ut presbyteri excommunicent, monicione premissa, singulis diebus dominic is omnes qui scienter celant feoda uel homagia episcopi, et omnes qui sciunt aliquid super hoc, nisi reuelauerint episcopi uel eius mandato.</p>
                </div>
                <div>
                    <head>Capitulum 115</head>
                    <p>Preceptum.</p>
                    <p>Prohibeant sacerdotes sub pena excommunicacionis, ne carnifices permittant per iudeos laniari carnes suas, nisi totum retineant iudei.</p>
                </div>
                <div>
                    <head>Capitulum 116</head>
                    <p>Preceptum.</p>
                    <p>Excommunicentur sepe christiani seruientes iudeis, ut pedisseque et famuli et nutrices.</p>
                    <p>Nam tales tam in uita quam in morte uitandi sunt plusquam iudei.</p>
                </div>
                <div>
                    <head>Capitulum 117</head>
                    <p>Preceptum.</p>
                    <p>Precipimus ut falsatores litterarum domini pape denuntientur singulis diebus dominicis a canone excommunicati.</p>
                    <p>Item, falsatores nostrarum litterarum ac curie nostre Suessionensis excommunicamus.</p>
                </div>
                <div>
                    <head>Capitulum 118</head>
                    <p>Preceptum.</p>
                    <p>Prohibemus sub pena excommunicacionis ne quis sentencias excommunicacionis, suspensionis uel interdicti a nobis uel officiali nostro latas, sine nostra uel officialis nostri licencia, audeat relaxare, nisi in articulo mortis.</p>
                </div>
                <div>
                    <head>Capitulum 119</head>
                    <p>Preceptum.</p>
                    <p>Quoniam non licet dominos sacerdotes lucris temporalibus more secularium inhiare, unde sacerdotale nomen abominabile redditur cordibus infirmorum, statuimus, et sub pena excommunicacionis firmiter prohibemus omnibus presbyteris, capellanis, canonicis et clericis, ne diuersis et secularibus negociacionibus se immisceant, sicut nonnulli hactenus facere consueuerunt, empcioni et uendicioni mercimoniorum uacantes, ut negociatores uerius quam presbyteri seu clerici uideantur, quod utique decus facit uilescere clericale.</p>
                    <p>Qui uero huius statuti transgressor fuerit, si exinde aliquas iniurias uel molestias incurrerit, ipsum contra sibi iniuriantes nolumus gaudere priuilegio clericali.</p>
                    <p>Item omnibus decanis firmiter sub pena suspensionis auctoritate nostra precipimus ut sine accepcione personarum in decanatibus suis diligenter inuestigent, utrum aliquis talium ualeat reperiri; quod cum ad nos retulerint, delinquentem taliter puniemus, quod pena ipsius merito metus esse debeat aliorum.</p>
                </div>
                <div>
                    <head>Capitulum 120</head>
                    <p>Preceptum.</p>
                    <p>Sacerdotes maiorum criminum penitenciam reseruent nobis in confessione, ut homicidia, furta, incestus, stupra uirginum, sacrilegia, peccata contra naturam, suffocaciones puerorum, iniecciones manuum in clericos uel quoscumque religiosos, uota fracta, procuraciones abortiuorum et sterilitatis, pariuria et fides mentita in iudicio, periurium et fides mentita in matrimonio contrahendo, et contractus matrimonii clandestini, sortilegia et maxime de corpore Christi, chrismate, oleo sancto et de rebus sacris, inuocaciones demonum et necromancie seu geomancie operaciones, error in fide cum obstinacione defensionis pertinacis, blasphemia grauia et perniciosa exemplo, incendariadomorum et locorum sacrorum uiolaciones, et effracciones ecclesiarum et cimiteriorum et locorum sacrorum, conspiraciones contra prelatos et personas ecclesiasticas et Ecclesie libertatem, et impedientes iurisdiccionem ecclesiasticam, adulterium publicum generans scandalum, supposicio partus, abusiones litteratum papalium et aliorum ecclesiasticorum iudicum, et falsatores sigillorum eorum, extirpacio bladorum, uinearum et aliorum fructuum grauis et damnosa, impedimentum coniugatorum celantium scienter suum impedimentum, celebracio scienter facta in locis priuatis seu in locis publicis sine licencia nostra, reuelaciones confessionum scienter facte, rebaptisaciones et reconfirmaciones, et per saltum ordinum suscepciones, et reuelaciones penitentie solemnis, et iniecciones graues manuum in parentes, et comestiones carnium et lacticiniorum in Quadragesima et in temporibus prohibitis et propositis sine necessitate, scilicet absolucio excommunicatorum et incendarii ecclesiarum.</p>
                    <p>Hos casus predictos retinemus et potestatem absoluendi de eis.</p>
                    <p>De quibus retinemus, aliquos tamen remittimus Fratribus et decanis et aliis personis quibus uolumus committere in generali uices nostras, et hii sunt casus qui secuntur: uotorum maiorum fraccio, si ad illa reuertatur minorum uotorum commutacio; paruulorum suffocacio per negligenciam, non per dolum, seu per incuriam parentum manifestam; inieccio manuum leuis in parentes; extirpacio uinearum, bladorum et similium satisfaccione facta passis dampnis; incestus minorum; scienter quis cognoscit consanguineam suam in tercio gradu uel in quarto eciam, uel cum duo fratres uel consanguinei cognoscunt unam meretricem publicam, ita tamen quod alter alterius fratrum ignoret; stuprum cum uirgine non sanctimoniali sine raptu peccata contra naturam mollitiem procurando non actu sodomitico; procuraciones abortiuorum dum tamen non sequatur periclitacio fetus formati; pariurium et fides mentita extra iudicium; de incendio aliorum locorum quam sacrorum; de blasphemia nisi sit grauissima et perniciosa exemplo; comestiones carnium et lacticiniorum in diebus prohibitis per negligenciam.</p>
                    <p>De restitucionibus autem non ordinent Fratres et decani ultra summam XXti solidorum.</p>
                    <p>Hoc casus committimus Fratribus, decanis et aliis quibus uolumus.</p>
                    <p>Sunt autem IIIor casus in quibus papa solus habet potestatem absoluendi, scilicet manuum inieccio grauis et enormis in patrem et in matrem, in clericos, in quoslibet religiosos et simonia.</p>
                    <p>Similiter et falsarii bullarum domini pape.</p>
                    <p>Qui predicti, nisi in articulo mortis, a sacerdotibus non absoluuntur, et tunc ita demum absoluendi sunt cum iuramento quod recuperata sanitate dominum papam adibunt uel eius legatum nihilominus tamen qui talia commiserunt remittendi sunt semper ad nos.</p>
                    <p>In dubiis semper confessor consulet episcopum aut sapientes uiros quorum consilio certificatus soluat securius aut liget.</p>
                </div>
                <div>
                    <head>Footnotes</head>
                    <p>[1] Title originalli in brackets.</p>
                    <p>[2] Edicions footnote: supplicet ms.</p>
                    <p>[3] Corpus, osculo, and ore originalli in brackets; corpore ms. osculi ms. os ms.</p>
                    <p>[4] Originalli &lt;et&gt;; om. ms.'</p>
                    <p>[5] Scio qualis es originalli in quotacion marks.</p>
                    <p>[6] Originalli &lt;canones&gt;; psalmi om. ms.</p>
                </div>
            </div>
        </body>
    </text>
</root>
