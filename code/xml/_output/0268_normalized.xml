<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Gubbio</title>
                <recordID>0268</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate>1327</origDate>
                <dateNotes/>
                <origPlace>Gubbio</origPlace>
                <diocese>Gubbio</diocese>
                <province>[Holy See]</province>
                <country>Italy</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Diocesan</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 268</p>
                <p>Year: 1327</p>
                <p>Month: None</p>
                <p>Day: None</p>
                <p>Circa: None</p>
                <p>DatingNotes: None</p>
                <p>Place: Gubbio</p>
                <p>Diocese: Gubbio</p>
                <p>Province: [Holy See]</p>
                <p>CountryModern: Italy</p>
                <p>Latitude: 43.35</p>
                <p>Longitude: 12.56667</p>
                <p>PlaceNotes: None</p>
                <p>Classification: Diocesan</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Cenci, Costituzioni, 361-78</p>
                <p>EditionOther: None</p>
                <p>SourceNotes: None</p>
                <p>TranscriptionNotes: None</p>
                <p>BaseText: ['Library Scan', 'Hard Copy Scan']</p>
                <p>OCR: None</p>
                <p>Transcription: Reviewed </p>
                <p>GeneralNotes: None</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>In nomine Domini amen.</p>
                    <p>Incipiunt constituciones noue domini Episcopi Eugubini.</p>
                    <p>Premium</p>
                    <p>Quoniam nulla iuris sanccio quantumcumque propenso digesta consilio ad humane nature uarietatem et machinaciones eius inopinabiles sufficit nec ad decisionem litium sue nodose ambiguitatis attingit.</p>
                    <p>Quia eciam ab adolescencia procliuius ad malum sensualitas humana declinat, munus est superioris auctoritatis ut per uiam constitucionis sue errata corrigat, mores informet bonos foueat et malos, quos Dei timor a malo non reuocat, coherceat seueritate ecclesistice discipline.</p>
                    <p>Idcirco nos Petrus Dei et Apostolice Sedis gracia episcopus Eugubinus ad laudem omnipotentis Dei, gloriose Uirginis matris eius, Beatorum martirum Mariani et Iacobi et gloriosi confessoris Ubaldi, patronorum nostrorum et Ecclesie Eugubine, infrascriptas constituciones intendimus edere, edimus, condimus facimus ipsasque uolumus a subditis nostris omnibus inuiolabiliter obseruari, ut male agentes castigentur per eas et ad uiam rectitudinis reducantur: quas quidem constituciones constitucionibus predecessorum nostrorum duximus adiungendas.</p>
                    <p>Et si constitucionibus antiquis hec noue aliqualiter contradicerent directe uel indirecte has uolumus obseruari.</p>
                    <p>Constituciones uero predecessorum nostrorum cum declaracionibus et addiccionibus per nos pro subditorum utilitate factis uolumus in suo robore perdurare.</p>
                    <p>Quas quidem addicciones, supplecciones et declaraciones uolumus et mandamus in presenti Sinodo pro lectis, latis, promulgatis et publicatis haberi.</p>
                </div>
                <div>
                    <head>Capitulum 1</head>
                    <p>Quod nullus blasfemet Deum uel sanctos eius.</p>
                    <p>In primis quidem statuimus dicimus, et ordinamus quod nullus clericus cuiuscunque status uel condicionis existat, uel alia persona ecclesiastica audeat uel presumat blasfemare Deum uel eius matrem Uirginem gloriosam, uel aliquod illicitum dicere contra eos.</p>
                    <p>Qui uero contrafecerit in libras X rauennates sentencialiter condemnetur.</p>
                    <p>Si uero predicta dixerit contra beatos martyres Marianum et Iacobum uel gloriosum confessorem Ubaldum in centum solidos.</p>
                    <p>Si uero contra aliquem alium sanctum in XL solidos rauennates sentencialiter condemnetur.</p>
                    <p>Si uero per corpus et sanguinem Domini iurauerit, in XX solidos rauennates uice qualibet puniatur.</p>
                </div>
                <div>
                    <head>Capitulum 2</head>
                    <p>Contra Clericos ludentes.</p>
                    <p>Item statuimus et ordinamus quod nullus clericus uel ecclesiastica persona in aliquo loco ciuitatis Eugubine uel nostre diocesis audeat ludere ad aliquem ludum taxillorum.</p>
                    <p>Contra facientes uero condemnentur pena qua laici puniuntur in curia seculari, et si luxerit in Ecclesia aliqua uel de nocte pena nihil ominus duplicetur.</p>
                    <p>Constitucione super hoc edita contra religiosos comuniter uiuentes semper salua.</p>
                </div>
                <div>
                    <head>Capitulum 3</head>
                    <p>Contra clericos arma portantes.</p>
                    <p>Cum usus armorum nisi ad defensionem sit omnibus interdictus et expresse caueant in iure ut clericos arma portantes et usurarii excomunicentur constitucione concilii uiennensi contra monacos nigros editam super armis iusta septam suorum monasteriorum non portandis eciam imitantes statuimus et presenti constitucione firmamus, ut monachi albi, canonici regulares, et alii regulares comuniter uiuentes, infra septam suorum monasteriorum uel ecclesiarum arma offendibilia uel defendibilia portare non audeant nisi de nostra speciali licencia, uel sui superioris immediati; nec eciam in ipsis ecclesiis uel infra septam suorum monasteriorum siue locorum ludere audeant ad aliquem ludum taxillorum.</p>
                    <p>Qui uero contra predicta fecerint ludendo uel arma offendibilia portando in locis predictis, excomunicacionis sentenciam ipso facto incurrant.</p>
                    <p>Quam in eos et quemlibet ipsorum contrafatientem damus et proferimus in hiis scriptis.</p>
                    <p>Alii uero in predictis locis predicta perpetrantes puniantur in duplo pene 'qua puniuntur seculares per statuta comunis Eugubii.</p>
                </div>
                <div>
                    <head>Capitulum 4</head>
                    <p>Qualiter conuersi debent habitum consuetum portare.</p>
                    <p>Quia iure comuni cauetur ut conuersi regularium Ecclesiarum eo habitu induantur quo utuntur illi inter quos conuersantur, et conuersi quarumdam Ecclesiarum regularium de ciuitate et diocesi eugubina ab antiquo conuenerunt pro abitu seu loco habitus portare aliqui quidem capas clausas, aliqui scapularia, et aliqui alios habitus in ecclesiis obseruatos, firmamus ut omnes conuersi ecclesiarum regularium predictarum dictas capas scapularia et alios habitus conuersorum ab antiquo in suis monasteriis et ecclesiis deferre debeant et portare.</p>
                    <p>Alioquin contrafatientes quamdiu sine dicto habitu incesserint pro conuersis dictarum ecclesiarum minime admictant et eis de facultatibus ipsorum monasteriorum Ecclesiarum siue locorum nulla porcio siue subsidium tribuatur.</p>
                </div>
                <div>
                    <head>Capitulum 5</head>
                    <p>Contra clericos uendentes seu locantes bona ecclesie.</p>
                    <p>Cum ecclesie monasteria et alia loca religiosa eorumque bona sint a iure romanisque pontificibus multis priuiligis et immunitatibus predotata.</p>
                    <p>Nos iura communia uolentes in hoc parte iuuare presenti constitucione firmamus statuimus et ordinamus ut nullus abbas, prior, propositus, plebanus, archipresbiter, uel alicuius ecclesie cum cura uel sine cura rector siue administrator ciuitatis et diocesis Eugubine nobis ordinario iure subiectus debeat bona sui monasterii siue ecclesie, mobilia siue immobilia, uendere, alienare permutare uel in alium aliquo titulo transferre nisi in casibus a iure permisso et eciam cum solemnitate canonica et de nostra licencia speciali.</p>
                    <p>Qui uero contrafecerit, alienacio ipsa non ualeat; et alienator pro rei immobili alienata in libras XXV, in re uero mobili in libras X denariorum rauennatum per nos uel nostrum uicarium puniatur.</p>
                    <p>Omnemque alienacionem hactenus factam de bonis monasterii et ecclesiarum nisi in casibus a iure permissis et cum solemnitate canonica, ad ius et proprietatem monasterii et ecclesiarum quorum ipsa bona fuerunt penitus reuocamus.</p>
                    <p>Uenditores eciam fructum siue concessiones alias hactenus quocumque titulo et modo factas nisi in casibus a iure permisis, cassamus et irritamus, et cassas et irritas annunciamus.</p>
                    <p>Inhibentes expresse ne aliqua uendicio, locacio, siue alienacio fructuum uel alia concessio pro tempore transcendente biennium fiat sine nostra licencia speciali. Contrarium fatientes in libras X rauennates per nos uel nostrum uicarium condepnetur.</p>
                    <p>Et uendicio siue concessio nullius penitus sit momenti.</p>
                    <p>Obligacionem uero contractus, siue promissionem quam in posterum clericus aliquis fecerit, quacumque de causa, supra quantitatem centum solidos, sine nostra uel nostri uicarii licencia speciali, declaramus, statuimus et ordinamus ad bona mobilia uel immobilia, fructus, redditus et prouentus benefitii ipsius clerici uel ecclesiastice persone nullatenus posse extendi, quam obligacionem siue promissionem quantum ad bona predicta cassamus, irritamus, et cassam et irritam nunciamus omni modo et iure quibus melius possumus.</p>
                    <p>Et pronunciamus successorem dicti clerici ex dicta obligacione minime obligari.</p>
                </div>
                <div>
                    <head>Capitulum 6</head>
                    <p>Qualiter procedatur contra carceratas seu carceres intrantes.</p>
                    <p>Cum iure comuni et eciam episcopali constitucione caueatur expresse ut nullus monasteria monialium infra septam monasterii, uel carcerem aliquem, siue cellam ubi certe mulieres morantur ad penitenciam peragendam, ingredi debeat statuimus et ordinamus, ut si per uias accusacionis inquisicionis uel denunciacionis contra aliquem procedatur, quod aliquam monialem uel nouiciam carceratam siue reclusam carnaliter cognouerit, pro plena et uiolenta probacione et presumpcione habeatur et reputetur ipsius delicti, si probatum fuerit, uel aliter per confessionem suam constiterit, talem delinquentem tempore de quo agitur intrasse uel exisse clausuram infra quam monache ipsius monasterii commorantur, uel intrasse carcerem siue cellam ubi talis carcerata siue reclusa moraretur, uel quod infra dictam clausuram, carcerem, siue cellam uisus fuerit commorari tempore predicto, exceptis personis quibus per nostram licenciam uel forma constitucionum nostrarum licitum est intrare, ad quod probandum, monache dicti monasterii et alie carcerate, siue recluse dicti carceris siue celle et aliorum carcerum siue cellarum suffitientes testes per omnia reputentur quacumque inditii forma agatur.</p>
                    <p>Ad probacionem autem concubinatus, probata publica fama per duos testes quod aliqua sit concubina alicuius, sufficiant duo testes eciam singulares, eciam si dicant eos de quibus agitur uidisse in una domo solos morari, uel eos insimul comedere, uel eos in unum lectum morari uel iacere, uel aliquem ad aliquam pro eorum filio et filiis haberi et reputari in conuicinia siue loco habitacionis eorum.</p>
                    <p>Et tunc per nos et nostrum uicarium in XXV libras rauennates puniantur.</p>
                    <p>Et predicta uendicent sibi locum in preteritis, presentibus et futuris et contra laicos in casibus nobis a iure permissis.</p>
                </div>
                <div>
                    <head>Capitulum 7</head>
                    <p>De foro competenti.</p>
                    <p>In fauorem ecclesiastice libertatis et ut ufficiales a procedendo contra clericos et eciam laicos in casibus ad forum nostrum spectantibus penitus retrahantur, statuimus et ordinamus ut si post quam per nos uel uicarium nostrum Potestati, iudici siue alio officiali comunis Eugubii per nostras literas fuerit facta fides quod aliquis sit clericus uel ecclesiastica persona, uel quod aliqua causa usuraria uel alia spiritualis ad forum nostrum fuerit deuoluta, et moniti fuerint in ipsis literis, ut contra talem clericum uel laicum in casibus predictis nullam faciant nouitatem, in aliquo processerint, contra eos excomunicacionis sentenciam, auctoritate presentis constitucionis ipso facto incurrant a qua non ualeant liberari, nisi a nobis uel nostro uicario meruerint absolucionis benefitium obtinere.</p>
                    <p>Ad cuius denunciacionem penitus procedatur ipsius officialis absencia uel contumacia non obsitante.</p>
                    <p>Et quod in recipiendis literis supradictis officiales se difficiles reddunt ut plurimum, et sui copiam non fatiunt ut eis ualeant licite huiusmodi presentari, latores quoque ipsarum sepius male tractant, pro presentacione plenaria habeatur et reputetur si ipsas literas in palacio, ubi potestas iudex, uel alius quiuis officialis moram traxerit, dimiserit siue ad hostia ipsius palatii effixerit eo casu quo dicti potestacias, capitanei siue alterius afficialis copiam habere nequiuerit super quo stetur sacramento nostri uicarii nuntii, qui ipas literas ad predictos officiales duxerit deferendas.</p>
                </div>
                <div>
                    <head>Capitulum 8</head>
                    <p>Contra iniurantes uerbo uel facto cum ius redditur fer uicarium.</p>
                    <p>Item statuimus et ordinamus quod si aliqua persona cuiuscumque status et condicionis existat coram nobis uel nostro uicario cum ad bancham uel alia in sala uel alio loco episcopatus ciuitatis siue diocesis pro tribunali sederit alicui dixerit uerba iniuriosa, siue contumeliosa quod factum adeo est notorium quod nulla potest tergiuersacione celari, statim absque alia comdemnacione cogetur camerario Episcopatus et Episcopatui recipienti solidos uiginti rauennates cum integritate persoluere.</p>
                    <p>Si uero iniuriam facto, loco predicto commiserit, penam in nostris constitutis pro tali delicto contentam cogatur persoluere, uel aliam in statuto laicorum contentam ubi constitucio nostra minime eloqueretur.</p>
                </div>
                <div>
                    <head>Capitulum 9</head>
                    <p>Contra uxoratos aliam contrahentes eciam in grado prohibito.</p>
                    <p>Item statuimus el ordinamus ut si quis habens uxorem legitimam ea relicta presumpserit cum alia matrimonium contrahere per uerba de presenti, siue secunda mulier sciuerit siue ignorauerit, in L libras denariorum rauennatum camerario Episcopatus pro ipso Episcopatu per nos uel nostrum uicarium spiritualem condemnetur.</p>
                    <p>Et eadem pena multetur mulier que habens uirum legitimum cum alio id ignorante uel sciente presumpserit matrimonium per uerba predicta contrahere.</p>
                    <p>Contrahentes autem matrimonia in gradu uel casu prohibito, a iure scienter, in L libras denar, rauennatum penitus comdepnentur.</p>
                    <p>Et intelligatur quis scire ex quo dictum fuerit per aliquem consanguineorum ipsorum contrahentium quod sint in aliquo de gradibus uel casibus prohibitis constituti.</p>
                </div>
                <div>
                    <head>Capitulum 10</head>
                    <p>Qualiter procedatur contra clericos et laicos debitores.</p>
                    <p>Item statuimus et ordinamus ut si aliquis uel aliqua coram nobis uel nostro uicario aliquod produxerit instrumentum in quo contineatur aliquid dari uel fieri debere, et petierit instrumentum execucioni mandari contra aliquem laicum uel clericum, tunc statim reus ad actoris peticionem citetur ut certo termino compareat ad respondendum peticioni predicte.</p>
                    <p>Qui si uenerit per se uel procuratorem idoneum et debitum sit liquidum, ad nullam excepcionem contra talem peticionem siue instrumento admictatur, nisi solucionis, quietacionis, falsitatis uel alterius in lege noua comunis Eugubii nominati.</p>
                    <p>Quas excepciones uel alias ipsarum, si reus uel eius procurator dixerit se uelle proponere et probare, tunc datis fideiussionibus siue fideiussore sufficenti de satisfatiendo actori si in probacione deficiat, terminus X dierum statuatur reo ad propositam excepcionem probandam. Qua probata, si fuerit falsitas, reo refectis expensis contra actorem super falsitates procedatur prout nobis uel nostro uicario melius uidebitur expedire.</p>
                    <p>Si uero fuerit quietacionis uel solucionis uel pacto de non petendo, refectis expensis actori X libras denariorum per nos uel nostrum uicarium condemnetur.</p>
                    <p>Quod si probata non fuerit, tunc fideiussores, siue fideiussor contra ipsum reum cogantur prout melius uidebitur expedire ad satisfatiendum actori.</p>
                    <p>Si uero nihil oppositum fuerit statim ad actoris peticionem statuatur terminus X dierum peremptorie reo ad satisfatiendum actori.</p>
                    <p>Quo non satisfatiente si reus laicus fuerit et in casibus nobis permissis, primo excomunicetur, secundo denuntietur, tercio corporaliter capiatur, inuocato, si opus fuerit auxilio brachii secularis, et in carceribus comunis Eugubii per sex menses tenneatur, quibus elapsis a carcere liberetur, et nisi bonis cesserit, rebus suis pro debito adiudicatis actori, a dicta, sentencia reus nullatenus absoluatur nisi satisfacto actori.</p>
                    <p>Si uero fuerit clericus uel alia ecclesiastica persona procedatui contra eum prout infra in casu contumacie euidenter apparet.</p>
                    <p>Reo uero minime comparente si clericus fuerit uel alia persona ecclesiastica, prius excomunicatur, secundo denuntietur, tercio aggreuetur quarto et ultimo personaliter capiatur inuocato si opus fuerit auxilio infradicto, et in penam contumatie, nisi actori satisfecerit, per unum mensem in carcerem episcopatus teneatur et plus et mimus ad arbitrium nostrum considerata persone et negotii qualitate, quo elepso a carcere liberetur, et ad nullam excepcionem ponendam admictatur, et nisi bonis cesserit, ab excomunicacione nullatenus liberetur nisi actori satisfecerit cum effectu.</p>
                    <p>Si uero fuerit laicus in casu contumatie, procedatur contra eum ut superius est expressum.</p>
                    <p>Hoc addito quod si tali sic detento immineret periculum personale, habito consilio medici per nos uocandi tunc actore eciam inuito tum semel requisito ualeat liberari, et in casu mortis absolui; si aliquid reperiretur in bonis adiudicetur actori.</p>
                    <p>Quod si mulier fuerit contra quam peteretur, maxime carcerata, contra eam seruatis modis predictis uel non seruatis in totum uel in partem, procedatur prout nobis, nel nostro uicario melius et honestius uidebitur expedire.</p>
                    <p>Quod si reus inueniri non possit, tunc bona ipsius, si qua inueniuntur insolutam dentur actori usque ad satisfaccionem condignam.</p>
                    <p>Et predicta uendicent sibi locum in preteritis, presentibus et futuris et in omni scriptura que per se uel per statuta comunis Eugubii fidem in iudicio faceret quoque modo.</p>
                </div>
                <div>
                    <head>Capitulum 11</head>
                    <p>Contra accusantes clericos et ecclesiasticas personas in curia seculari.</p>
                    <p>Quia experiencia certe didicimus et oculata fide uidimus ceteros homines, utriusque sexus, statum clericalem damnabiliter abhorrentes in Dei contemptum et matris Ecclesie sponse sue in obbropium ordinis clericalis et animarum periculis, clericos, monachos et aliarum religionum conuersos denunciare accusare et quoque occultas accusaciones siue inquisiciones coram seculari curia Eugubina exhibere, subticentes ut plurimum, nomina clericatus, monachatus seu conuersatus ipsorum, propter quod clerici monaci et conuersi predicti coguntur coram seculari iudice respondere dampnis et expensis offici contra canonicas sancciones.</p>
                    <p>Nos uolentes tanto morbo occurrere tantoque periculo obuiare presenti constitucione firmamus statuimus et ordinamus quod nulla persona cuiuscumque status uel condicionis existat audeat de cetero aliquem clericum incedentem in habitu clericali, qui comuniter portatur et clerici utuntui in ciuitate uel diocesi Eugubina, monachi incedentes cum scapulari cuculla alius flocho, conuersum incedentem in habitu conuersorum, qui consueuerit per conuersos sui ordinis portari, in seculaii cuiia Eugubii, accusare uel denunciare uel contra talem inquisicionem denunciacionem uel accusacionem porrigere coram quocumque ufficiali comunis Eugubii.</p>
                    <p>Qui uero contrafecerit excomunicacionis sentenciam ipso facto incurrat, a qua non ualeat liberari nisi tali accusato, denunciato uel inquisito de omni damno et expensis santisfecerit competenter et nihilominus in decem libras denariorum rauennatum camerario Episcopatus Eugubii per nos uel per nostrum uicarium condepnetur.</p>
                </div>
                <div>
                    <head>Capitulum 12</head>
                    <p>Contra ius sibi dicentes.</p>
                    <p>Cum per sanctissimum patrem et dominum dominum Iohannem diuina prouidencia summum pontificem in ducali prouincia certa fuerit constitucione prouisum ut nullus sibi ius dicat sed quilibet ius suum per curiam iustitie coram competenti iudice persequatur.</p>
                    <p>Nos, Petrus Dei et apostolice sedis gracia episcopus eugubinus, predicti summi pontificis uestigiis inherentes ad statum pacificum et tranquillum totius cleri et populi ciuitatis et diocesis Eugubine, ut omnis in posterum materia scandali que inter clericos et laicos peccatis exigentibus ac istius occasione immaniter pullulauit funditus prescindatur, presenti constitucione in perpetuum ualitura sancimus statuimus et ordinamus, quod nullus prelatus, uel quiuis alius clericus monachus uel conuersus seu ecclesiastica persona ciuitatis uel diocesis eugubine cuiuscumque status uel condicionis existat audeat uel presumat per se uel alium suo nomine uel alieno quocumque colore quesito impredi uel apprehendere possesionem alicuius rei immobilis apud aliquem laicum uel secularem personam constitute uel quam aliquis laicus teneat possideat uel detineat quacumque occasione uel causa cum titulo uel sine titulo, sine licencia iudicis competentis, rite concessa, primo possessore uel legitime detentore requisito, eciam si res illa sit uel dicatur emphiteuticari, et propter non solutum debito tempore canonem, uel alia causa quacumque, ad ius ecclesie redisse.</p>
                    <p>Contrafatientes uero excomunicacionis sentenciam quam in eum, ex nunc pro ut ex tunc, in hiis scriptis proferimus et nihilonimus penam 200 librarum rauennatum, ipso facto incurrat, cuius pecunie pene medietas sit Epicopatus Eugubii, et alia medietas sit accusatoris.</p>
                    <p>Et ex tali apprehensione uel ingressu nullum ius acquiratur ingredienti siue apprehendenti uel Ecclesie collegio siue uniuersitati cuius nomine apprehenderetur, et sit ipso iure nulla et licitum sit molestato se defendere et possessionem recuperare, per se et per alium et eam tenere sine pena.</p>
                    <p>Et predicte constitucioni renunciari non possit.</p>
                    <p>Et hoc non preiudicet personis ecclesiasticis quodat coptimatores et laboratores eorum, predictas possessiones ab eis iure laboritii uel coptimi teneant.</p>
                </div>
                <div>
                    <head>Capitulum 13</head>
                    <p>De modo citacionis et qualiter quem constituat contumacem.</p>
                    <p>Item statuimus et ordinamus quod si aliquis citatus fuerit duabus citacionibus una personaliter et altera ad domum siue habitacionis et peremptorie, uel tribus citacionibus ad domum predictam et peremptorie cum aliquo interuallo quod nobis uel nostro uicario uideatur quod talis pro uero contumace habeatur; et contra eum excomunicacionis, suspensionis, interdicti et missionis in possessionem sentencia procedatur, prout melius nobis et nostro uicario uidebitur expedire.</p>
                    <p>Et si dies citacionis in diem ceciderit feriatum intelligatur pro die proxima sequenti non feriata, ita quod prime citaciones facte per nuncios nostros iuratos ut quis ueniat ad rendendum de iure alicui adeo ualeat ac si de commissione facta eisdem nuntiis appareret expresse.</p>
                </div>
                <div>
                    <head>Capitulum 14</head>
                    <p>Qualiter in mallefitiis sit procedendum.</p>
                    <p>Et licet tortura in multis casibus concedatur iure tamen ut magistra rerum experiencia docuit ex ea multa scandala et pericula prouenire noscuntur, nec de facili uiri ecclesiastici debeant ad tormenta corporum uenire statuimus et ordinamus quod si aliquod malefitium, iniuria siue excessus per unum testem fuerit comprobatum, elapso termino ad opponendum contestem et contra quem comprobatum fuerit, trium dierum terminus statuatur intra quem tale malefitium iniuria siue excessus debeat confiteri; quod si non fecerit, elapso termino supradicte, qui terminus sit ad opponendum contra personam testis et contra dictum de falsitate, uel quod contraria dicat tantum de tali maleficicio, iniuria siue excessu, condapnetur ac si confessus fuisset et testibus superatus.</p>
                    <p>Et idem modus procedendi seruetur si probata fama per duos testes, alie presumpciones adessent que sufficenter nobis uel nostro uicario uiderentur.</p>
                    <p>Et eciam in predictis testimonium mulieris, si honesta fuerit, admictatur, quacunque iuditii forma agatur.</p>
                    <p>Et idem terminus dari possit si is contra quem proceditur esset absens; per nuntium nostrum iuratum cum cedula tunc ad domum sue habitacionis relinquenda in qua intra dictum terminum ueniat ad confitendum malefitium, iniuriam siue excessum quod sic fuerit comprobatum.</p>
                    <p>Et predicta locum habeant in presentibus preteritis et futuris.</p>
                </div>
                <div>
                    <head>Capitulum 15</head>
                    <p>De pena ultra annum in excomunicacione perdurantium.</p>
                    <p>Item statuimus et ordinamus quod ab omnibus constitucionibus</p>
                    <p>excomunicacionis sentenciam continentibus uel aliam penam per nos uel a nostris predecessoribus factis, persona nostra et nostri uicarii qui est et qui pro tempore fuerit intelligatur excepta, et omnium illorum quibus in posterum certis ex causis que legitime uiderentur per nos uel nostrum uicarium daretur licencia contra constituciones predictas.</p>
                    <p>Et si clericus per annum continuum perdurauerit in excomunicacione a suo beneficio amoueatur omnino.</p>
                    <p>Si uero laicus uel clericus beneficio carens, qui taliter perdurauerit V solidos pro quolibet mense dicti anni in penam sue contumatie, ante absolucionem soluere teneatur.</p>
                </div>
                <div>
                    <head>Capitulum 16</head>
                    <p>Qualiter procedatur contra debitores uel accusatores.</p>
                    <p>Item dicimus stutuimus et ordinamus ut si per uiam accusatoris libelli siue peticionis in nostra curia procedatur uel alio modo quocumque, reus ad peticionem actoris semel, secundo et peremptorie citatus si personaliter inuentus, uel tribus citacionibus factis ad domum sue habitacionis, non uenerit, contumax reputetur et tamquam contra contumacem ad excomunicacionis sentenciam, missionis in possessionem, ad peticionem actoris siue petentis, procedatur, prout nobis uel nostro uicario melius uidebitur expedire.</p>
                    <p>Si uero reus citaretur ad peticionem actoris ut ueniat ad litem contestandam uel ad prestandum calupnie sacramentum, et non uenerit, siue mandato nostro uel nostri uicarii non paruerit, predicta mandantis facta relacione per nuntium nostrum iuratum referentem se non inuenire de bonis rei unde actori possit dari, tenuta lite contestata uel prestito iuramento predicto pro parte actoris, lis pro parte rei intelligatur et habeatur pro contestata in contumaciam dicti rei.</p>
                    <p>Et ex tunc ad ulteriora cause procedatur prout de iure fuerit procedendum saluis semper constitucionibus que loquuntur de usuraria prauitate.</p>
                    <p>Item statuimus usque in quantitatem XL solidos inclusiue nulla detur peticio sed summarie procedatur prout nobis uel nostro uicario melius uidebitur expedire.</p>
                    <p>Si aliquis dixerit persone ecclesiastice dedisse bibere uel comedere usque inquantitatem X solidos, stetur sacramento dicentis nisi per reum aliud probaretur.</p>
                </div>
                <div>
                    <head>Capitulum 17</head>
                    <p>Qualiter relaxetur iuramentum in fraudem usurarum prestitum.</p>
                    <p>Item statuimus et ordinamus quod si aliqua persona cuius cunque status uel condicionis existat asseruerit coram nobis uel nostro uicario se super aliquo contractu cuiuscumque nature uel condicionis contractus existat promissione siue obbligacione iurasse in fraudem usurarum, que acta fuerint inter partes obseruare et non contrauenire, petens a tali sacramento absolui (siue additum fuerit et absolucionem a tali sacramento non petere uel recipere siue non) cum tale iuramentum per feneratores in animarum periculum ut plurimum exigatur statim facta tali absolucione in actis, pars aduersa citetur ut intra certum terminum nostro uel uicarii nostri arbitrio moderandum, compareat coram' nobis uel dicto uicario eidem petenti de iusticia responsurus, quo ter citato personaliter, uel ad domum, in dicto termino minime comparente talis petens in termino comparens sacramento ipius prestito quod maliciose non agat, a tali sacramento penitus per nos uel nostrum uicarium absoluatur, eique licencia tribuatur super tali contractu, promissione uel obligacione suam iusticiam prosequendi, quod quidem sacramentum quod maliciose non agit cause principali nullum ualeat preiudicium generare.</p>
                    <p>Quod si forte contradictor uel per se uel procuratorem in termino conuenerit sibi dicto, ut usurarum uorago facilius detegatur, statim per nos uel nostrum uicarium taliter comparenti uel eius procuratori, trium dierum terminus statuatur, ad relaxandum eidem actori a nobis uel dicto uicario sacramentum predictum.</p>
                    <p>Quod si non fuerit in termino relaxatum, talis petens nihilominus absoluatur secundum formam superius annotatam, qui quidem terminus procuratori datus, domino notificetur, ne forte pretextu ignorantie se ualeat excusare.</p>
                    <p>Et si dictus petens in causa sucumberit principali, talem contractus obligacionem uel promissionem non probauerit fore contractum siue conceptum in fraudem usurarum, reus periuri habeatur, et in expensis legitimis reo predicto integraliter condempnetur.</p>
                    <p>Et predicta uendicent sibi locum in preteritis presentibus et futuris.</p>
                </div>
                <div>
                    <head>Capitulum 18</head>
                    <p>Qualiter procedatur si instrumentum dicitur usurarium.</p>
                    <p>Item statuimus et ordinamus, quod si aliquis uel aliqua coram nobis uel nostra curia libellum nel peticionem dederit, siue narracionem in actis fecerit, contra aliquem super usuraria prauitate, ne forte talis causa diu pendeat coram nobis quam debemus cum celeritate finire, facta tali peticione siue narracione si causa ipsa pendeat coram iudice seculari, tunc reo incontinenti personaliter uel ad domum semel citato, si non comparuerit eidem actori de iusticia ad peticionem actoris fiat inhibicio Potestati, capitaneo, iudici siue officiali quocunque ciuitatis Eugubii coram quo causa pendebat, ut super ipsa nullam faciat nouitatem, directe uel indirecte, aliquo quesito colore, huiusmodi causa coram nobis pendente.</p>
                    <p>Si uero reus in termino compareret, tunc fiat similis inhibicio ad dicti actoris peticionem officiali predicto et eciam ipsi reo mandetur ut nullam in ipsa causa faciat; uel si faciat uel procuret fieri aliquam nouitatem, ipsa causa coram nobis pendente sub excomunicacionis et centum solidos rauennates pena.</p>
                    <p>Quam quidem nouitatem si fecerit, uel si fecerint, uel fieri petierint, absque alia condempnacione, ipse reus cogatur dictos centum solidos camere dicti Episcopatus persoluere.</p>
                    <p>Quod si forte partes per procuratorem in iudicio comparent utraque uel alter, et super mandatis siue mandato aliqua questio oriretur, ne forte pendente tali questione reus capiatur uel alia noxia fiat nouitas contra eum per iudicem secularem siue per partem, tunc si nobis uel nostro uicario uisum fuerit actoris mandatum maliciose impugnari, statim similis per omnia fiat inhibicio ut superius est expressum.</p>
                    <p>Quod si apparuerit manifeste defectus, tunc nulla fiat inhibicio, donec actor personaliter uel eius procurator cum mandato sufficenti comparuerit coram nobis uel nostro officiali processurus in causa memorata.</p>
                    <p>Si uero actor in sua peticione uel narracione asseruerit ueram sortem non esse solutam, illam teneatur soluere creditori petenti intra tres dies a porreccione peticionis libelli uel facte narracionis uel facti super ea mandati et peremptorie.</p>
                    <p>Alioquin elapso termino dicto ad rei peticionem uel sui procuratoris fiat remissio quantum ad ueram sortem ad iudicem secularem.</p>
                    <p>Si uero causam non penderet coram iudice seculari tunc elapso termino supradicto statim actor, si laicus fuerit, personaliter teneatur donec satisfaciat reo de sorte predicta.</p>
                    <p>Eo uero casu quo actor diceret sortem esse solutam tunc actor cogatur dare sufficentes:, fideiussiones siue fideiussorem reo de soluenda sorte predicta, si contingat eum succumbere in probacione solucionis sortis predicte, dummodo actor assercionem suam quam fecerit super sorte predicta una uice, ulterius non ualeat minutare.</p>
                    <p>Quod si debitor detentus esset in carceribus uel alibi pro debito quod usurarium proponeretur, et reus citatus ter ad domum et una personaliter non comparuerit, procuratore alterius nihilominus comparente et eius contumacia accusante, rei contumacia notificetur iudici seculari in literis nostris, in quibus moneatur iudex predictus ut talem sic detentum faciat relaxari; quod si non fecerit ipso facto sentenciam excomunicacionis incurrat, de qua sentencia fiat in ipsis literis mencio specialis et reus cogatur actori relaxato reficere omnes expensas que constat factas esse per actorem a die date peticionis usque ad tempus relaxacionis ipsius.</p>
                    <p>Quod quum prima uel secunda uel ultima citacione uenerit, tunc prestitis pro parte actoris idoneis fideiussoribus uel fideiussore de omni quod in instrumento continetur soluendo reo si succumbat in causa, et si non succumbat de omnibus quod apparebit actorem reo teneri, statim statuatur terminus ipsi reo ad fatiendum relaxari actorem predictum ut suam possit iusticiam prosequi coram nobis trium dierum, et perhemptorie, quibus elapsis si dictus actor non fuerit relaxatus tunc per omnia procedatur prout et sicut super in casu contumatie continetur.</p>
                    <p>Quod supra dicitur de sorte que in peticione asserit non soluta in suo robore duraturo.</p>
                    <p>Lite igitur contestata super pecione siue narracione usuraria siue iurato de calupnia, ne secularis curia impediatur diutius, terminus X dierum pro prima, scunda et tercia dilacione perhemptoria statuatur parti utrique ad inducendum omnes testes quos inducere uoluerint et eos iurare fatiendum.</p>
                    <p>Et ad inducendam omnem scripturam qua uti uoluerint in dicta causa exceptis actis, cause terminus statuatur quibus sederimus uel uicarius sedebit ad banchum ad iura reddenda.</p>
                    <p>Quibus elapsis, intra 30 dies continuos causa terminetur, nisi per nos uel uicarium nostrum steterit aut per aliquod impedimentum quod nobis uel uicario nostro legitimum uideretur.</p>
                    <p>Alioquin elapsis dictis 30 diebus causa re mictatur ad curiam secularem, nisi de ipsa pro parte actoris licueret, quare tunc imminente peccato, remissio fieri non ualeret, sed tunc terminetur, intra tempus per nos uel nostrum uicarium</p>
                    <p>moderandum.</p>
                    <p>Cum uero causa predicta usuraria coram seculari iudice non penderet, super ea per omnia procedatur ut superius est expressum obmisso eo quod dicit quod remictatur ad curiam secularem.</p>
                    <p>Liceat insuper nobis et nostro uicario terminum predictum prorogare in causis et super eo pronunciare prout nobis uel nostro uicario uidebitur expedire.</p>
                </div>
                <div>
                    <head>Capitulum 19</head>
                    <p>Quod beneficiati doceant titulum sue prouisionis.</p>
                    <p>Quia beneficium ecclesiasticum non potest licite sine institucione canonica possideri et qui non intrat per ostium fur et latro censetur secundum euangelicam ueritatem; et ad offitium prelati pertinere noscatur scire et inuestigare qualiter subditi prelaturas et alias ecclesiastica beneficia possident et nunquid in beneficio canonice instituti, ne forte subditorum sanguis de suis manibus queratur; idcirco nos, Petrus, Episcopus supradictus statuimus et presenti constitucione firmamus ut omnes abbates, priores, propositi, archipresbiteri, plebani, cappellani ecclesiarum rectores, et alii clerici cuiuscunque status et condicionis existant, qui benefitium siue beneficia ecclesiastica obtinere siue possidere noscuntur, cum cura uel sine cura, intra XV dies post publicacionem presentis constitucionis, quorum XV dierum, V pro primo, V pro secundo et reliqui V pro tercio et peremptorie terminus ac monicione canonica assignamus, eisdem coram nobis, uel nostro uicario legitime debeant comparere, obstensuri de eorum ingresso canonico, et qualiter, quomodo, quo titolo ipsas abbacias, prioratus, proposituras, plebanias, archipresbiteratus, monachatus, canonicatus et alia ecclesiastica beneficia, cum cura uel sine cura, possident.</p>
                    <p>Alioquin talis non obstendens, donec docuerit de predictis, auctoritate presentis constitucionis ab administracione benefitii quod sic detinet intelligatur esse suspensus, et alii administracio assignetur usque ad nostrum beneplacitum et mandatum.</p>
                </div>
                <div>
                    <head>Capitulum 20</head>
                    <p>Reseruacio beneficiorum uacantium.</p>
                    <p>Necessitatem Episcopatus Eugubini uariis et diuersis debitorum oneribus multipliciter onerati diligentius attendentes, eidem qui ad id non sufficit, necessario cogimur de illis quibus secundum Deum possumus remedii salubriter prouidere.</p>
                    <p>Ea propter deliberacione prehabita diligentius super hiis fructus, redditus et prouentus primi anni trium annorum proxime uenientium omnium et singulorum beneficiorum ecclesiasticorum, cum cura uel sine cura, eciam dignitatum, personatuum et officiorum quorumlibet Ecclesiasticorum et aliorum Ecclesiasticorum locorum tam secularium quam regularium, ordinaria nobis iurisdiccione subiectorum et ad nostram collacionem et prouisionem spectantium, que in ciuitate et diocesi Eugubina nunc uacant uel contingat uacare, per totum triennium supradictum computandum a die publicacionis reseruacionis presentis pro dictis debitis exonerandis et in dicti Episcopatus agendorum subsidium conuertendos, auctoritate ordinaria reseruamus ac eciam deputamus omni modo et causa quibus melius possumus, dummodo sub dicta nostra reseruacione non intelligantur includi omnes Ecclesie, monasteria, dignitates, siue beneficia, omnesque casus emergentes, qui sub reseruacione fructuum, reddituum et prouentuum facte pro camera Romane Ecclesie per sanctissimum patrem et dominum dominum Iohannem, diuina prouidencia, summum pontificem, VII. Kal. Mai, pontificatus sui anno nono, minime includantur.</p>
                    <p>Ita tamen quod presens reseruacio ad plebes et alia quecumque beneficia ad Eugubine Canonice uel ad collacionem prioris et capituli Eugubini spectantes non possit extendi.</p>
                </div>
                <div>
                    <head>Capitulum 21</head>
                    <p>Contra tenentes de bonis Episcopatus Eugubini.</p>
                    <p>Quoniam multa bona moblia et immobilia ad Episcopatum Eugubinum pertinencia, tempore infirmitatis bone memorie domini Francisci predecessoris nostri de qua decessit, et maxime prope mortem et eciam post ipsius obitum subtracta, inuasa, occupata et exportata fuerunt, de domibus Episcopatus Eugubini et ecclesia Sancte Apolenaris, de domibus Montis Episcopi, de Ecclesiis et domibus sanctorum Xristofori de Schegia, Blasii de Alfiolo et nonnullis aliis locis, que plerique habent detinent et occultant in animarum suarum periculum et ipsius Episcopatus damnum et non modicam lesionem.</p>
                    <p>Nos uolentes in hac parte animarum saluti prospicere et indempnitati ipsius Episcopatus salubriter prouidere, presenti constitucione statuimus ac eciam ordinamus, ut omnes et singuli utriusque sexus cuiuscumque status et condicionis existant qui de predictis bonis mobilibus uidelicet, granum, uinum non in modica quantitate, pecuniam, argentum, pannos de lana linteamina, coptas, coctones, tobaleas magnas et paruas cum sirico et sine sirico, et alios pannos de lino, libros ecclesiasticos et non ecclesiasticos, paramenta ab altari et ad usum humanum, cruces, tabulas, trispides, assides, coltellos magnos uel paruos, carnes sallitas, caldaria, cocoma et alia uasa coquine usui deputata, boccalia, et uasa alia magna et parua et res alias quascumque mobiles et immobiles quas longum esset enarrare subtraxerunt, astulerunt, inuaserunt uel occupauerunt, seu auferri, occupari uel inuadi fecerunt, uel ab auferente, occupante uel inuadente aliquid de predictis uel aliis acceperunt uel sciunt detinentes, inuadentes uel occupantes, qui infra decem dierum spatium, quorum tres pro primo, tres pro secundo, et reliquos pro tercio perhemptorio termino et monicione canonica asssignandi eisdem et ipsorum cuilibet, nobis uel nostro Camerario pro dicto Episcopatu recipientibus debeant resignare et restituere cum effectu, et scientes nobis uel uicario nostro reuelare.</p>
                    <p>Alioquin contra omnes et singulos tam mares quam mulieres cuiuscumque status et condiccionis existant, qui de predictis bonis et aliis aliquod astulerunt, subtraxerunt inuaserunt uel auferri subtrahi inuadi uel occupari fecerunt uel ab auferente occupante uel subtrahente acceperunt, ualorem quinque solidos rauennates trascendentem, et in scientes et non reuelantes, ex nunc prout ex tunc, elapso termino supradicto excomunicacionis sentenciam damus et proferimus et in hiis scriptis omni modo et iure quibus melius possumus: a qua sentencia non ualeant liberari nisi plenam et sufficentem satisfaccionem et resignacionem fecerint preterquam in mortis articulo et tunc satisfaccione premissa et de nostra licencia speciali.</p>
                    <p>Super quibus omnibus et singulis constitucionibus nostris ac incidentibus et emergentibus ex eisdem addendi, minuendi, mutandi, corrigendi, supplendi interpetrandi et intelligendi plenam nobis et nostro Uicario auctoritatem ac potestatem liberam reseruamus.</p>
                    <p>Lecte per me Matheum notarium infrascriptum ac eciam edite, facte, condite et in scriptis sentencialiter promulgate fuerunt costituciones predicte et quelibet earum ac contenta in eis per supradictum Episcopum Eugubinum pro tribunali sedente in generali Synodo prelatorum et clericorum ciuitatis et diocesis eugubine propter hoc specialiter congregata, in maiori Ecclesia Eugubina, presentibus discretis uiris ac religiosis, domno Deotefece, priore dicte ecclesie eugubine et canonicis ac capitulo ipsius Ecclesie, ac consentientibus aliis multis prelatis et clericis ecclesiarum ciuitatis et diocesis superius dicte.</p>
                    <p>Et presentibus testibus domino Urbano Alecrutii de Fano, Ser Angelucio Simonis notarius de Fano, Rosciolo Teudrutii, Ser Marchello Cennoli, Ser Marco Dirigi, Tosto Ceccoli, Portolo Benceuenne, Donatello Uornatoli, Baldello Amichi de Eugubio et pluribus aliis testibus.</p>
                    <p>Sub. anno domini a natiuitate, millesimo trecentesimo uigesimo septimo, Indiccione decima, pontificatus sanctissimi patris domini Iohannis pape XXII, die Ueneris, trigesima mensis octobris.</p>
                    <p>Et ego Matheus Simonis de Eugubio, imperiali auctoritate notarius pubblicus dictarum constitucionum et cuiuslibet earum ac contentorum in eis edicioni seu condicioni, sentenciarum prolacioni ac promulgacioni et omnibus et singulis supradictis interfui, ut ea omnia de mandato dicti domini Episcopi in generali Synodo predicta legi et ipsa superius contenta, licet alterius manu scripta pubblicaui meo nomine atque signo.</p>
                    <p>APPENDIX</p>
                    <p>De pena percutientis aliquem manu uacua, uel dentibus</p>
                    <p>R. Ordinamus et statuimus quod si quis percusserit aliquem manu uacua, et sanguis non exiuerit condempnetur per uicarium in centum solidos rauennates.</p>
                    <p>Si uero sanguis exiuerit condempnetur in decem libras.</p>
                    <p>Et si quis percusserit aliquem manu uacua in faciem et sanguis non exiuerit condempnetur in XXV libras.</p>
                    <p>Et si aliquis aliquem momorderit in facie et sanguis exiuerit condempnetur per uicarium in XXV libras rauennates, et si sanguis non exiuerit condempnetur in centum solidos rauennates.</p>
                    <p>Hoc addito quod, si quis momorderit aliquem in facie et cicatrix euidens et deformis remanserit condempnetur per Uicarium in L libras rauennates.</p>
                    <p>De pena percutientis aliquem cum armis.</p>
                    <p>Statuimus et ordinamus quod si quis aliquem iniuriose percusserit cum armis uel cultello, spata, spintone, stoccho, falcione, manarese, lancea, sagitta, claua ferrea uel ferrata siue de metallo, falce, ronchone, furcipibus, seu cum Ã”aliquo genere ferramentorum, uel lapide alibi quam in facie, capite, collo uel gula et sanguis non exiuerit condempnetur in XXV libras rauennates, et pro qualibet uice.</p>
                    <p>Si autem sanguis exiuerit condempnetur in XXX libras rauennates.</p>
                    <p>Et si graue uel magnum uulnus fecerit uel os aliquod fregerit uel magagnauerit condempnetur in L libras rauen.</p>
                    <p>Et si cum aliquo dictorum armorum adminauerit et non percusserit condempnetur in X libras rauennates.</p>
                    <p>Si autem cum aliquo dictorum armorum percusserit in facie, gula, collo uel capite et sanguis non exiuerit condempnetur in XXV libras rauennates.</p>
                    <p>Si autem sanguis exiuerit condempnetur in L libras rauennates.</p>
                    <p>Si aliquis percusserit aliquem igne, asse, uitro, cespite terra uel his similibus, alibi quam in facie, et sanguis non exiuerit, nec concussionem uel scalfissuram fecerunt condempnetur in XV libras.</p>
                    <p>Si autem exiuerit concussionem uel fecerint condempnetur in XXXV libras.</p>
                    <p>Si autem cum armis proxime dictis per cusserit in facie, et sanguis non exiuerit comdepnetur in XXV libras solid. rauennat.</p>
                    <p>Si autem sanguis exiuerit condempnetur in L libras rauennates.</p>
                </div>
                <div>
                    <head>Explicit</head>
                    <p>Si uero aliquis cum aliquo genere armorum suprascriptorum quorumcumque percusserit aliquem in facie et propter dictam percussionem remanssura fuerit in facie percussi perpetuo cicatrix euidens et deformis, siue uituperacio faciei, uel aliquod membrum sit debilitatum perpetuo, uel os siue coccia capitis sit ruptum uel fractum, siue rupta uel fracta condempnetur percutiens camere nostre in centum libras rauennates, et in totidem percusso uel debilitato si petierit.</p>
                    <p>Et si dens proter dictas percussiones uel aliquam earum fractus fuerit uel de ore exiuerit condempnetur percutiens ultra dictas penas in XXV libras rauennates pro quolibet dente rupto, uel fracto siue extracto.</p>
                    <p>Si uero aliquis alicui, manum, pedem, nasum, uel aliquod aliud membrum inciserit uel truncauerit, ita quod a corpore separatum fuerit, uel oculum extraxerit, uel crepari fecerit, condempnetur in CC libras rauennates pro qualibet uice et quolibet membro.</p>
                    <p>Et totidem debilitato uel percusso si petierit.</p>
                    <p>Pro digito uero debilitato uel a corpore separato soluat offendens dimidiam pene eius quam soluere deberet pro debilitacione uel truncacione manus.</p>
                    <p>Si uero detruncauerit uel debilitauerit plures digitos puniatur ac si detruncasset uel debilitasset manum.</p>
                    <p>Si quis autem alicui ad aliquod maleficium commictendum dederit auxilium consilium uel fauorem condempnetur in illa pena in qua condemnandus esset maleficium committens secumdum formam constitucionum nostrarum.</p>
                </div>
                <div>
                    <head>Footnotes</head>
                    <p>None</p>
                </div>
            </div>
        </body>
    </text>
</root>
