Joannes, Dei gratia Leodiensis episcopus, universis abbatibus, abbatissis, prioribus, priorissis, prepositis, archidyaconis, decanis, conventibus, capitulis, ecclesiarum rectoribus, clericis et aliis sue civitatis et dyocesis Leodiensis salutem in Domino sempiternam. 
Licet a predecessoribus nostris Leodiensibus episcopis, temporibus retroactis, ad gubernandum et conservandum libertatem Ecclesiarum et ecclesiasticarum personarum, jus et regimene civitatis et dyocesis, ad reprimendam malitiam perversorum, multe provisiones et constitutiones synodales emanaverunt quia tamen postmodum crescente hominum malicia nunquam in eodem statu permanentium, et continue novas malicias novasque rebelliones adinvenientium, et contra Ecclesiam Dei et justitiam malignantium, ipse ecclesie et ecclesiastice persone civitatis et dyocesis nostre Leodiensis predictarum propter ipsorum malitiam perversorum adhuc nimium perturbentur, nos auctoritate pontificali dictis malitiis obviare, et ipsi libertati ecclesiastice et ecclesiasticarum personarum civitatis et dyocesis nostre Leodiensis providere in quantum poterimus cupientes, in hac generali synodo, de consilio capituli nostri, constitutiones synodales nostrorum predecessorum una cum nostris constitutionibus, quas in presenti synodo statuimus, et constitutionibus nostrorum predecessorum addimus, in una comilatione duximus redigendas et ipsas antecessorum nostrorum constitutiones synodales, quas in ipsa compilatione nostra redigimus, resecatis aliis superfluis, approbamus et ratificamus, et una cum nostris constitutionibus precipimus inviolabiliter observari. 
(A) De synodo 
(A1) Districte igitur, prout nostri antecessores statuerunt, precipimus et mandamus decanis et sacerdotibus, et aliis qui ipsi synodo interesse tenentur, ut jejuni et cum magna devotione intrent in synodum, audituri salubria mandata synodalia, et decani induti albis et stolis, presbyteri autem cum superpelliciis intrent, nec aliquis afferat in synodo causas vel negocia impertinentia ad synodum, et omnes persone que tenentur interesse synodo veniant ad ipsam personaliter, nisi detineantur infirmitate gravi vel inevitabili necessitate, et si qui venire non poterunt, mittant ad synodum cum litteris suis patentibus causam infirmatis vel necessitatis sue expresse continentibus, suo sigillo vel alio authentico sigillatis, per quas se obligent ad statuta synodalia observanda, capellanum vel clericum alium ydoneum habentem per ipsas litteras potestatem dictum absentem excusandi, et canonicum impedimentum in animam ipsius domini sui, si necesse fuerit, jurandi et mandata synodi ad dominum suum absentem referendi. 
(A2) Item, precipimus quod ipsi decani, presbyteri et alii qui dicte synodo interesse tenebuntur, eundo, redeundo et moram faciendo, in loco synodi honesta habeant hospicia et honestam societatem, et non recedant a synodo sine nostra licentia, et ipsi decani antequam recedant, habeant omnes constitutiones presentis synodi scriptas, et eas legant et intelligant, et si super aliquibus hesitaverint vel dubitaverint, petant et requirent eas per nos vel officialem nostrum sibi exponi antequam recedant a synodo. 
(B) De baptismo
(B1) Baptismus honorabiliter et caute celebretur cum aperta distinctione verborum et forma verborum, in quibus consistit salus baptizati. 
(B2) Ille qui baptizat, quando immergit in aquam baptizandum, dicat hec verba nihil addendo, subtrahendo vel mutando, puerum nominando: 
Petre vel Johannes, ego te baptizo in nomine Patris, et Filii, et Spiritus Sancti. 
Et ut caveatur periculum baptizandi, non immergat caput pueri in aquam, sed sacerdos super verticem pueri ter infundat aquam cum pelvi vel alio mundo vase et honesto, tenens puerum nichilominus una manu discrete. 
(B3) Item, juxta fontes instituatur piscina apta, ubi laventur manus eorum qui tenuerunt puerum. 
Item super piscinam illam ponatur cooperculum. 
(B4) Item, doceant presbyteri frequenter viros et mulieres formam et verba baptizandi in propria lingua, quibus valeant in necessitate infantem baptizare, etiam parentes, si alius defuerit, et postmodum referatur puer ad sacerdotem, qui diligenter interroget quid baptizator fecerit, aut quid dixerit, et si inveniat omnia rite facta vel dicta, faciat puero ea que solent fieri post immersionem. 
Si vero invenerit vel dubitaverit puerum non esse rite baptizatum, baptizet puerum sub hac forma: 
Petre, si tu es baptizatus, ego te non baptizo, sed si non es baptizatus, ego te baptizo in nomine Patris, et Filii, et Spiritus Sancti. 
(B5) Item, doceant presbyteri quod si pater vel mater infantem suum in necessitate baptizaverint, non propter hoc dimittant, quin ut conjuges se habeant sicut ante. 
(B6) Item, si caput infantis nascentis appareat extra, vel membrum aliud principale, et timeatur de morte infantis antequam perfecte nascatur, infundat qui affuerit aquam super caput nascentis dicens: 
Infans, ego te baptizo in nomine Patris, et Filii, et Spiritus Sancti. 
Si autem pervenerit vivus ad ortum legitimum de novo baptizetur sub hiis vrebis: 
Si tu es baptizatus, non te baptizo; 
sed si non fuisti baptizatus, ego te baptizo in nomine Patris, et Filii, et Spiritus Sancti. 
(B7) Item, si mulier mortua fuerit in partu, non negentur ei aliqua jura christianitatis, sed in ecclesia deferatur, et in cimiterio tumuletur, nisi aliud obstiterit, quia penam non debemus ei convertere in culpam. 
Et si certum sit quod parturiens mortua fuerit, teneatur os ejus apertum, et cum magna cautela uterus ejus aperiatur, ut infans vivus, si possit, educatur et baptizetur. 
Si autem mortuus reperiatur, ipse extra cimiterium tumuletur. 
(B8) Ad levandum puerum de sacro fonte, duo vel tres ad plus admittantur, et si puer sit masculus, una mulier et duo viri intersint, si sit femina, unus vir et due mulieres, sed pater nullatenus admittatur. 
(B9) Parentes et patrini filiolos doceant orationem dominicam, scilicet Pater noster, et simbolum apostolorum, scilicet Credo in Deum, et salutationem beate Marie, id est Ave Maria, et exhortentur eos sepe pie et juste vivere. 
(B10) Item, fontes sub cooperculo competenti et sub sera custodiantur propter immunditias et sortilegia. 
(B11) Item, renovetur aqua fontium singulis annis in Pascha et in Pentecostes, et sepius, si necesse fuerit, et tunc diligenter sepius inspiciatur si indigeat renovari, et si indigeat, tunc exclusis laycis et clausis hostiis renovetur, et ammoveatur vetus aqua, et fontes bene mundificentur, et nova aqua imponatur et benedicatur, et crismetur, sed antequam nova aqua apponatur, fontes diligenter mundificentur propter reverentiam sacramenti. 
(B12) Crisma, oleum sanctum et infirmorum in ampullis metallinis vel cristallinis sub clave et sera custodiantur, et ampulle certis titulis distinguantur et desuper diligenter obturentur. 
Si autem oportuerit crismati vel oleo sancto aliud oleum apponi, caute et diligenter admisceatur oleum appositum cum crismate et oleo sancto, et hoc cum virgula. 
(B13) Excommunicamus illos et illas, qui vel que de sacramento altaris, vel de ipso altari, vel in altari, vel de crismate, aut de alio sacramento seu sacramentis aliis sortilegia faciunt seu fieri procurant. 
(C) De confirmatione 
(C1) Moneant presbyteri parentes baptizatorum nondum confirmatorum, ut eos adducant ad episcopum, qui solus potest confirmare. 
(C2) Adducant septennes pueros vel mairoris etatis, quibus attondeantur capilli contra frontem dependentes, et frontes diligenter laventur, et habeant fasciolas sive bendella de spissa tela, non de tenui peplo, que sint sine sutura et sine nodo intermedio, que habeant latitudinem trium digitorum et longitudinem duorum pedum dimidii, et sint munda et alba. 
(C3) Offerantur autem pueri episcopo ab eis qui curam eorum habent, qui melius noverint quod non sunt vel fuerunt confirmati. 
Et moneantur parentes, quod confirmatos pueros tercia die adducant ad ecclesiam, ut presbyter lavet frontes eorum et comburat bendella, et aquam lotionis cum cinere bendellorum faciat in sacram piscinam reponit. 
Adulti autem si sint vel doli capaces, vel duodecim annorum et amplius, prius confiteantur suis presbyteris, quam confirmentur. 
(C4) Diligenter autem doceantur a presbyteris omnes confirmandi, quod se, ut dictum est, preparent ante diem confirmationis, et quod nullus audeat se ingerere ad confirmandum, qui alias fuerit confirmatust. 
Parentes autem jam confirmatorum parvulorum sepe reducant eos ad memoriam quando, et a quo et ubi fuerunt confirmatir. 
(C5) Doceant autem sacerdotes quod episcopus in confirmatione confirmandorum nomina poterit mutaret. 
(C6) Nullus etiam ad primam tonsuram vel ad ordines audeat accedere, qui non prius fuerit confirmatus. 
(C7) Moneantur confirmandi, ut ita tempestive veniant ad confirmationem, ut prime orationi intersint, et expectent usque ad ultimam que fuerit supra confirmatos facienda. 
(C8) Item, precipimus sacerdotibus quod in suis ecclesiis publice et pluries denuncient suis parrachianis, quod in confirmatione sicut in baptismo contrahitur compaternitas, que non solum impedit matrimonium contrahendum, sed dirimit iam contractum. 
(D) De confessione et penitentia 
(D1) Item, sacerdotes moneant subditos suos et etiam eis in penitentiam injungant, ut sepe veniant ad confessionem, et priusquam veniant diligenter scrutentur corda sua et peccata sua apud se rememorent sollicite cum dolore, et simplici vultu veniant ad confessionem quasi ad Dei judicium. 
(D2) Sacerdotes autem, ut Dei ministri, circa confessionem audiendam et penitentiam injungendam maximam habeant diligentiam. 
(D3) Ad audiendas confessiones communem et apertum locum in ecclesia sibi eligant sacerdotes, ut communiter ab omnibus videri possint, et in locis obscuris et abditis non audiant confessiones, nec extra ecclesiam, nisi in magna necessitate vel infirmitate. 
(D4) Item, precipimus quod sacerdotes non sedeant ad confessionem ante solis ortum, neque post solis occasum, nisi ex magna necessitate. 
(D5) Item, precipimus districte quod sedendo ad confessionem, habeant sacerdotes vultum humilem et oculos ad terram, nec faciem respiciant confitentis, maxime mulierum. 
(D6) Item,  presbyteri in superpellitio vel cappa rotunda confessiones audiant, et cum stola superposita ad confessionem sedeant. 
(D7) Sacerdotes etiam moneant subditos suos, ut humili habitu et gestu, oculis in terram defixis, confiteantur, et mulieres, cooperto et collo, submissa voce, confiteantur. 
(D8) Sacerdotes mulierem que sola sit in ecclesia non audiant confitentem, sed in conspectu honeste societatis. 
(D9) Et precipimus sub pena excommunicationis presbyteris ne audiant confessionem mulierum cum quibus peccaverunt de peccatis que perpetraverunt cum eis, sed eas remittant alteri presbytero super dictis peccatis confitendas et absolvendas. 
Nec etiam presbyteri socios et fautores peccati sui vel mediatores audiant, sed mittant eos vel eas ad honestos confessores, nisi necessitas superv hoc et in casu precedenti exegerit. 
(D10) Item, precipimus statuendo quod sacerdotes mansuete audiant confessiones, et de consuetis peccatis interrogent sigillatim; 
de inusitatis autem non nominatim, sed per talia verba inquirant, ex quibus confitens, si reus est peccati, possit intelligere quid dicatur, ut intelligens confiteatur; 
si autem reus non fuerit, de illo non temptetur. 
(D11) Item, sacerdotes moneant confitentes, ut integre et distincte confiteantur omnia peccata mortalia, et circumstantias que aggravant peccatum, ut sacer ordo, sacer locus, in peccato luxurie, et circumstantias que aggravant peccatum que notantur hoc versu: 
Quis, quid, ubi, per quos, quociens, cur quomodo, quando. 
Venialia autem summatim sufficit confiteri. 
(D12) Item, sacerdotes reservent episcopo majora peccata, ut puta homicidia, sortilegia, incendia, peccata contra naturam, concubitum personarum conventualium in sacris ordinibus constitutarum, incestus, videlicet cum consanguinea vel affini, vel cum ea que votum castitatis emisit, injectiones manuum in parentes, oppressiones parvulorum, negligentiam parentum in igni vel aqua natos amittentium, veneficia, perjuria sollempnia, fidei fractiones, votorum transgressiones, symoniam, adulteria manifesta, hereses, apostasias, maleficia eorum que maleficiunt conjuges ne possint coire, vel que procurant sterilitatem mulierum, vel abortum, falsarios qui litteras, sigillum vel monetam falsant. 
In hiis autem mittant presbyteri ad episcopum absolvendos, nec eos absolvant, nisi de nostra speciali licentia, vel nisi in articulo mortis. 
(D13) Licentiam concessam a nobis seu auctoritate nostra quibuscumque sive religiosis seu aliis absolvendi a dictis peccatis revocamus. 
Intendimus enim de novo de predictis salubriter disponere, et religiosis et aliis personis ydoneis super hoc committere vices nostras, declarantes quod illi quibus hoc duxerimus committendum, potestatem non habeant aliis personis illud committendi. 
(D14) In dubiis autem confessor consulat episcopum vel ejus vices gerentem, vel alios sapientes, quorum consilio penitentem absolvat vel transmittat ad alium. 
(D15) Audita confessione, semper confessor interroget confitentem, si velit se abstinere ab omni peccato mortali; 
quod si confessus non dixerit, eum presbyter non absolvat, nec ei injungat penitentiam, ne inde confidat, sed eum moneat et sollicite hortetur, ut interim faciat quicquid boni poterit, ut Deus cor ejus illustret ad penitentiam, et consulat ei modum vivendi, per quem facilius abstinere poterit peccato. 
(D16) Injungant sacerdotes penitentias secundum quantitatem delicti sive peccati et possibilitatem confitentis, scilicet pro peccatis carnalibus magnas injungant penitentias corporales, sicut jejunium, disciplinam et hujusmodi, pro spiritualibus spirituales, ut orationes et meditationes suis peccatis contrarias. 
(D17) Precipimus etiam statuendo quod quando aliquis recognoverit vel confessus fuerit sacerdotibus quod peccaverit in assumptione rei aliene, vel dampno alii illato per furtum, rapinam, usuram, fraudem, injustam vexationem, falsam testificationem, et alios modos, primo injungant sacerdotes restitutionem fieri eis quos predictis modis dampnificaverunt; 
si decesserint, eorum heredibus; 
quod si non inveniantur heredes, fabrice ecclesie nostre sancti Lamberti Leodiensis restituenda applicent, et concedimus quod restitutio talium fieri possit dicte fabrice ecclesie nostre. 
Qui vero facultatem restituendi non habent, promittant restituros se predicis modis cum facultatem habuerint, aliter non absolvantur. 
(D18) Item, temr, declaramus quod nomine restitutionis restituentes ecclesias, capellanias vel cenobia instituere non possunt, vel alias elemosinas, vel legata, vel testamenta facere auctoritate propria, sed restituenda dicte fabrice applicentur,vel alias de nostra licentia ordinentur, sed prius unde possit fieri restitutio, assignent restituentes. 
(D19) Et quia nonnulli religiosi et alii falso asserunt, quod privilegium habent a sede apostolica, quod restitutiones talium bonorum ipsis fieri possunt, precipimus omnibus rectoribus ecclesiarum, quod nisi ipsi religiosi vel alii ostendant talia privilegia ipsis rectoribus, ipsi rectores non permettant ipsis fieri tales restitutiones, et eas fieri inhibeant sub pena excommunicationis, et denuntient suis subditis, quod non liberantur, si talibus religiosis vel aliis non habentibus super hoc privilegium injusta restituant, et nos excommunicamus et excommunicatos denuntiamus omnes illos qui dixerint se habere privilegium quod restitutiones tales ipsis fieri possint, cum non habeant privilegium, et nichilominus recipiunt restitutiones tales. 
(D20) Item, in confessione caveant sacerdotes, ut si confitentes nomina eorum indicaverint cum quibus peccaverunt, secretum teneant sicut confitentis peccatum. 
(D21) Item, nullus sacerdos ira, vel odio, vel etiam metu mortis audeat in aliquo confessionem confitentis sibi signo vel verbo generaliter vel specialiter aliquatenus revelare. 
Omnes enim sacerdotes contrarium facientes excommunicamus et excommunicatos denuntiamus. 
(D22) Sacerdotes, missas quas penitentibus injunxerunt vel injunxerint, non celebrent, neque tricenarium, neque annale, neque collusionem cum alio sacerdote faciant de missis celevrandis, ut sibi mutuo pro missis celebrandis parochianos suos transmittant. 
(D23) Item, presbyteri suos parrochianos frequenter moneant, ut a festo Purificationis beate Marie omnes ab quatuordecim annis et supra veniant ad confessionem ante dominicam in Ramis palmarum; 
et qui in hoc negligentes fuerint per octavam Pasche a carnibus abstinebunt, et jejunabunt sicut in Quadragesima, nisi necessitate fuerint excusati, nec propter hoc ipsis confessio vel communio denegetur. 
(D24) Item, statuimus quod presbyteri inhibeant parrochianis suis, ne quis rem furtivam vel furti suspectam emat: 
quod si emerit sciat se ad restituendum teneri. 
(D25) Item, inhibemus statuendo sacerdotibus et omnibus confessoribus, ne a confitentibus nomina illorum cum quibus peccaverunt inquirant, vel circumstantias per quas possint nomina illorum cum quibus peccaberunt inquirant, vel circumstantias per quas possint nomina illorum designari; 
quod si fecerint, ab officio audiendi confessiones noverint se ipso facto suspensos; 
et sacerdotes primo inhibeant confitentibus, ne nomina illorum cum quibus peccaverint exprimant, nisi forte confiteantur deliquisse cum patre spirituali aut carnali, aut in aliquo casu sine quo non potest plene confiteri, et tunc confitens non dicat proprium nomen illius cum quo peccavit, sed in genere dicat: 
Peccavi cum sacerdote, clerico, monacho vel monacha et similibus. 
(D26) Item, sacerdotes attendant quod si parrochiani eorum non veniant saltem semel in anno ad confessionem, nomina eorum referre depent ad episcopum vel ejus officialem in scriptis ut puniantur. 
(D27) Item, doceant presbyteri subditos suos, quod ipsi tenentur ex precepto observare jejunia ab ecclesia instituta, etiamsi non mortaliter peccaverint, ut jejunia Quadragesime, quatuor temporum, processionum, et in festo Sancti Marci et Rogationum sequentium et similia. 
(D28) Item,  doceant sacerdotes, quod ipsi subditii sui tenentur jejunare vigilias nativitatis Domini, Penthecosten, nativitatis beati Johannis Baptiste, beati Laurentii, Assumptionis beate Marie), Omnium sanctorum et apostolorum, de quibus inferius apparebit et si aliqua vigilia die dominica evenerit, jejunetur in sabbato precedenti. 
(D29) Item, si alicui imponenda est sollempnis penitentia pro crimine publico vel vulgarissimo quod totam villam communiter commoverit, remittendus est ad episcopum, ut in die Cinerum ejiciatur ab ecclesia et in die Cene recipiatur. 
(D30) Item, precipimus quod sacerdotes de mortalibus confiteantur suis decanis conciliorum, et decani confessiones suorum sacerdotum audiant saltem semel in anno, et decanus nomina sacerdotum sibi non confitentium saltem semel in anno referat nobis vel officiali nostro, ut puniantur. 
(D31) Et precipimus etiam omnibus sacerdotibus quod in principio misse celebrande et divini officii celebrandi ab eisdem, moneant generaliter omnes excommunicatos quod exeant ecclesiam nec intersint misse, et moneant omnes fideles existentes in ecclesia, ut si aliquem excommunicatus violenter persistere voluerit in ecclesia tempore quo divinum officium celebratur, tunc presbyter significet hoc justicie seculari loci, et petat ut dictum excommunicatum extrahat ab ecclesia, et eundem ad hoc compellat, quod divinum officium permittat excommunicatus celebrare. 
Et si justitia secularis monita a sacerdote hoc facere noluerit cum possit, et dictum excommunicatum in ecclesia sistere permiserit, ex tunc statuimus dictam justitiam et quemlibet dictam justiciam exercentem excommunicationis sententiam ipso facto incurrere, et precipimus sacerdotibus quod predictam excommunicationem publice denuncient in ecclesia sua sic esse latam, et referant nomina dictam justitiam exercentium propter hoc excommunicatorum nobis aut nostro officiali et decano suo. 
Et precipimus decanis quod per totum decanatum suum dictam justitiam que excommunicationem predictam incurrerit, denuntient et denunciari faciant singulis diebus dominicis et festivis, candelis accensis, campanis pulsatis sic essey excommunicatam. 
(D32) Item, precipimus ut cum laici tenentes decimas quas non tenent ab ecclesiis vel ecclesiasticis personis, ad confessionem veniunt, sive sint sani sive sint infirmi, sacerdotes eos nullatenus absoolvant a peccatis, nisi promiserint quod, quam cito poterint, decimas illas de nostro consilio resignabunt ecclesiis vel ecclesiasticis personis assignandas, et si hoc promittere noluerint, consolant eis quod corpus Domini non recipiant in tali statu, intimantes eisdem, quod si illud receperint, magis peccabunt. 
(D33) Item, precipimus statuendo, quod nullus sacerdos audeat celebrare missam, nisi prius dixerit matutinas, primam canonicam, et jejuno stomacho et post dormitionem. 
Sacerdotes autem cum accedunt ad missam celebrandam, devote se haveant, et ante altare decant devote Confiteor suum, et postquam sacerdos missam celebrare inchoaverit, se haveat humiliter et devote, nec confabuletur cum aliis extraneis personis antequam sit missa finita; 
et cum offertur, non inspiciat personas offerentes vel accedentes, et maxime mulieres, sed vultum suum habeat fixum versus terram. 
(E) De sacramento altaris
(E1) Sacerdotes in vestibus albis, mundis, sacerdotalibus et benedictis accedant ad missam celebrandam. 
Manipulus habeat in longitudine sub brachio, stola ad duos pedes minus usque ad paramentum albe dependeat vel prope extremitatem albe. 
Alba et casula integra et non dissuta observentur. 
Amictus sepe mundetur. 
Cingulum mundum et integrum et longum et benedictum heabtur. 
Presbyteri sub alba induti sint superpellitio vel tunica linea, que vulgariter sarrot vel rochet appellatur. 
(E2) Precipimus, ut singulis quatuor mensibus abluantur ornamenta ecclesiastica que ablui debent. 
(E3) Non cantent sacerdotes sine calciamentis vel caligis cum calcuis attingentibus super genua. 
(E4) Noverint sacerdotes, quod si cum conscientia peccati mortalis ad celebrandum missam accesserint et celebraverint, ad minus ter peccabunt mortaliter. 
Primo quia presumunt indigni accedere; 
secundo, quia indigni congiciunt et contingunt eucharistiam et tenent sacra vasa; 
tertio, quia indigni manducant corpus Christi et sanguinem bibunt. 
(E5) Altare ad celebrandum ad minus paretur duabus pallis benedictis. 
Duo corporalia ad necessitatem unius altaris ad minus habeantur, que sint mundissima et benedicta et apte plicature. 
(E6) Pannus quo calix extergitur cum veneratione custodiatur et in calice etiam super altare sicut reliquie, ceteri panni quibus calix et patena involvuntur mundi custodiantur. 
(E7) Missale semper involutum camisia linea et munda altari imponatur, et habeat sudariolum, vel manutergiolum dependens, quo presbyteri nares, os et faciem detergant. 
(E8) Loca circa altare ab aranearum telis et pulveribus eta ceteris immundiciis sepius emundentur. 
(E9) Sacerdotes abluti ante canonem pollice vel indice nichil tangant in canone preter corpus Domini et corporale ante elevationem corporis Christi. 
(E10) Cortine a lateribus altaris utrimque appendantur, nec ab aliquo tempore sacrificii retrotrahantur. 
Cortina conveniens sursum super altare extendatur, que protegat et defendat altare ab incommodis immundiciarum descendentium. 
(E11) Calix et patena in quibus conficitur coipus Christi sint argentea vel aurea et integra, et calix sit cum firmo pede et non titubans. 
(E12) Nullus sacerdos sine clerico celebrare présumât, qui clericus habeat desuper tunicam lineam vel superpellitium vel cappam rotundam, et calciatus incedat. 
(E13) Clericus autem et sacerdos non faciant aperturas sub asellis in tunica linea vel superpellicio, quibus ejiciant brachia sua sine manicis tunice linee vel superpellitii in ministerio altaris. 
(E14) Ampulle aque et vini integre et munde interius et exterius observentur, et signo notabili distinquatur vas vini a vase aque. 
(E15) Vinum ampulle de tercio die in tercium diem ad minus renovetur. 
Vinum rubicundum, si commodo possit haberi, ministretur ad celebrandum. 
(E16) Piscina in qua lavat sacerdos manus suas post sacrem consecrationem munda tenatur, cooperiatur et extersorium post illam lotionem mundum teneatur, et reverenter alba tela vel cortina linea vel serica tegatur, et cum corporali, cum necesse fuerit, abluatur ab aliquo sacerdote vel persona religiosa, et etiam aqua ablutionis in piscinam sacram mittatur. 
(E17) Idem fiat de extersorio calicis, vel ipsum quando vetus vel minus honestum fuerit super piscinam sacram comuratur, et cinis in sacram piscinam recondatur. 
(E18) Item, habeant sacerdotes proprium manutergium quo manus detergant ante celebrationem vel ante contactum sacrorum, ut eucharistie, erismatis et olei sancti. 
(E19) Clericus autem non extergat manus suas ad predicta manutergia vel extersoria sed habeat aliud proprium. 
(E20) Sacerdos diligens sit in electione hostie consecrande, ut sit integra, solida, non nimis vetusta, et in appositione vini et aque, ut discernat odore quid sit utrumque, vel ab aliquo faciat gustu discerni; de aqua ponantur due gutte vel tres. 
(E21) Sacerdos autem distincte et attente dicat et legat in canone que dicenda sunt. 
(E22) Sacerdos non elevet hostiam ad ostendendum populo, nisi postquam dixerit hec verba: 
Hoc est enim corpus meum, et tunc pulsetur campana magna tribus ictibus ex una parte, ut fideles qui audiverint, ubicumque fuerint, adorent. 
(E23) Si sacerdos cum venerit ad consecrationem sanguinis vel ad perceptionem, nichil in calice invenerit, innuat ut afferatur ei vinum et aqua, quibus appositis, dicat verba canonis ab illo loco: 
Simili modo postquam cenatum est, et cetera, usque ad finem, et faciat signacula que ex tunc solent fieri supra sanguinem. 
Illa autem que facta sunt supra eucharistiam non reiteret. 
Quod si aquam puram invenerit et gustaverit, sacramentum sanguinis non reiteret, sed transeat cum consueto modo. 
Ille autem per cujus negligentiam hoc invenerit, tribus diebus jejunet in pane et aqua. 
(E24) Si quid vero de sanguine ceciderit supra corporale, vel supra pallam altaris, illa pars abscindatur, et pro reliquiis habeatur, et hoc recondatur vel comburatur, et cinis in sacram piscinam reponatur, vel pars corporalis vel palle intincta sanguine ter diligenter abluatur, et aqua ablutionis a presbytero jejuno vel alia persona religiosa et jejuna sumatur, et tunc poterit dictis pannis uti, sicut prius post ablutionem predictam. 
(E25) Si sanguis supra aliud vestimentum ceciderit, illa pars abscindatur et comburatur, et cinis in sacram piscinam recondatur. 
Si supra lignum vel lapidem vel terram solidam sanguis ceciderit, illa pars, si commode fieri postest, a sacerdote abluatur et postmodum radatur, et rasura cum ablutione vini et aque a sacerdote sumatur, vel combusta in sacram piscinam ponatur.
(E26) Item, si in sanguine musca vel aranea, vel aliquid abhominabile ceciderit, quod vix sine vomitu vel periculo corporis possit sumi, caute abstrahatur supra patenam vel alium calicem, et abluatur vino, et post sanguinis sumptionem solitam illa lotio honeste a presbyteris sumatur, vel saltem in piscinam mittatur, et bestia supra piscinam comburatur. 
(E27) Si corpus Domini supra pallam ceciderit, bis lavetur vino et qua et a presbytero sumatur. 
Si supra aliquod vestimentum ceciderit, pars illa abscindatur et comburatur, et cinis in piscinam mittatur. 
(E28) Calix ad communicandum infirmos mundus et integer habeatur, et coopertus custodiatur, et, si facultas suppetat, fiat argenteus. 
(E29) Pixis in qua corpus Domini reservatur, vel ad infirmos defertur, fiat eburnea, vel argentea, vel ad minus cuprea bene elimata, et semper pannus lineus albus et mundus, vel sericus infra pixidem ponatur, supra corpus Domini in pixide collocetur. 
(E30) Cum infirmus communicari voluerit, prius visitet eum presbyter sine corpore Domini, si commode fieri potest, et diligenter audiat confessionem ejus, et post redeat ad ecclesiam, et cum iturus erit ad communicandum infirmum, prius aliquando spatio pulsetur campana aliquo certo signo ad hoc distincto, ut fideles ad ecclesiam veniant, qui sacerdotem qui defert Dominum suum reverenter et ordinate subsequatur, et orationes quas sciunt dicant devote pro infirmo eundo et redeundo. 
Sacerdos eat dicendo septem psalmos, et si via fuerit longior, addat quindecim psalmos, letaniam et ceteras orationes. 
(E31) Incedat autem sacerdos ad communicandum infirmum cum campanula et lucerna precedente. 
Expectent autem omnes fideles donec infirmus communicetur, et redeant usque ad ecclesiam post sacerdotem deferentem semper corpus Domini, et ne populus in redeundo in vanum adoret, quilibet fidelis, si devote fecerit, habeat quinque dies indulgentie pro eundo et quinque pro redeundo; 
si qui autem maligni hanc processionem turbaverint, si moniti se non correxerint, per censuram ecclesiasticam compescantur. 
(E32) Deferatur autem corpus Domini venerabiliter et sublimiter, posito decenti cooperculo supra calicem, quod sit cum cruce supposita et panno fimbriis sericis adornato. 
(E33) Si infirmus frequentem vomitum levi occasions patiatur, non conferat et presbyter corpus Domini, sed credat infirmus et spiritualiter accipiat. 
(E34) Antequam sacerdos communicet infirmum, sacerdos dicat ei, si credat quod sub illa forma panis sit corpus Christi natum de Virgine, passum in cruce, suscitatum tertia die. 
Quod si confessus fuerit verbo vel signo, communicet eum, si alia causa non obstiterit alioquin non communicet eum. 
(E35) Si autem communicatus evomerit, partes corposis caute et diligenter colligantur, et que reperiri possunt, cum vino a sacerdote vel aliquo difeli sumantur; 
residuum vomitus comburatur, et ponatur in terram juxta altare, vel alibi in sacro loco ubi commode poterit. 
(E36) Cum autem corpus Domini defertur, fideles coram quibus defertur, si commode fieri possit, genua flectant, pectus tondant, et, inclinato capite, junctis manibus, adorent. 
Equitantes autem non dedignetur descendere de equis, ut adorent eum qui pro ipsis descendit de celis in terram. 
(E37) Si per casum mortis vel egritudinis, vel passionis alicujus inopinatum contingat, quod sacerdos nequeat ceptum explere ministerium, licitum sit alteri sacerdoti exequi et perficere consecrationem cepti officii, ita quod ibidem incipiat ubi alter destitit, nisi incepta collecta necdum perlecta, vel inceptis verbis sacramenti eucharistie necdum perlectis, predictus casus contingat; 
tunc enim a capite illam collectam vel sacramenti verba reincipiet, ut sic saluti fragilitatis consulatur humane, et sacris mysteriis inexpleta et ne interrupta maneant, provideatur sollicite. 
(E38) Si autem dubitetur an hostia a primo sacerdote sit consecrata, substitutus sacerdos novam oblatam offerat, et solito more conficiat, et post missam primam hostiam accipiat. 
Idem dicimus de calice, id est de eo quod in calice reperitur.
(E39) Eucharistie pro infirmis reservate singulis dominicis diebus renoventur. 
(E40) Corpus Domini in honesto loco sub altari vel in armariolo sub clave sollicite custodiatur; 
similiter crisma et oleum, sed in alio loco. 
(E41) Doceant sacerdotes subditos suos, ut cum venerint ad communitcandum die Paschali vel alia die, jejuni, devoti et confessi accedant, et nullus extraneus se immisceat, nisi viator vel peregrinus, et hoc de licentia sacerdotis. 
(E42) Item, hostie non consecrate que dicuntur panis benedictus nulli dentur, nec etiam pueris. 
Pueri autem non commicentur antequam discretionem fidei dinoscantur habere ut circiter decennium. 
(E43) Item, precipimus ut in die Pasche et ceteris sollempnitatibus quibus fideles communicantur, tot hostie consecrentur, ut non oporteat frangi formas quando fideles communicantur. 
(E44) Precipimus ut nullus sacerdos bis in die celebret missam, nisi in magna necessitate et urgenti; 
item in prima missa post perceptionem sanguinis non utatur ablutione vini et aque, sed reservet illam in tuto et honesto loco, et eam accipiat post secundam missam, vel det honeste persone jejune, quam noverit ad hoc esse paratam. 
(E45) Presbyteri non deserviant in duabus ecclesiis, nisi una dependeat ab altera. 
(E46) Nullus fidelis arcendus est a communione, nisi excommunicatus vel interdictus, vel ab aliquo notorio crimine notatus, videlicet publice meretrices, mimi, hystriones, usurarii notorii. 
(E47) Sacerdotes prohibeant sub pena excommunicationis subditis suis, ne locent meretricibus vel receptatoribus earum, vel turpitudinis mediatoribus domos aliquas, et si aliqui contra prohibitionem istam fecerint, episcopo vel ejus officiali nomina eorum per presbyteros nuncientur, et exhortentur sacerdotes suos parrochianos, ut ipsis presbyteris denuntient eos vel eas qui delinquerunt in predictis. 
(E48) Excommunicamus sacerdotes et capellanos, qui scienter accedent ad missam celebrandam presentibus excommunicatis publice. 
(E49) Item in capellis magnatum vel aliorum de novo constructis, nisi ex licentia nostra nullus audeat celebrare, quod sub pena excommunicationis fieri prohibemus. 
(F) De ordinibus 
(F1) Precipimus statudendo omnibus clericis habentibus parrochias vel capellanias, vel preposituras, vel alias curas animarum, ut ad singula tempora ordinum offerant se ordinandos, prout onus beneficii requirit, episcopo feria quinta ante tempus ordinum, etiam  non vocati, ut possit inquirere episcopus vel archidyaconus vel alius ejus vices gerens in talibus, de hiis que pertinent ad sufficientiam ordinandi, et hoc jurare debent quando recipiuntur ad parrochias vel ecclesias. 
Presententur episcopo ordinandi per archidyaconos suos. 
(F2) Statuimus quod cedant fructus parrochiarum et capellaniarum eorum qui in propriis personis et ordine sacerdotali ibidem non deserviunt, et eorum qui curam parrochialem de manu prelati sui non receperunt, ad opus nostri, archidyaconorum, decanorum et aliorum secundum quod hec sunt de consuetudinehactenus in nostra dyocesi observata. 
(F3) Excommunicamus et excommunicatos denunciamus omnes illos qui dructus ecclesiarum et capellaniarum parrochialium et altarium earumdem, in quibus rectores earum personaliter non deservient, pro illis temporibus nobis, archidyaconis et decanis competentibus receperint et levaverint prêter nostram et dictorum archidyaconorum et decanorum voluntatem. 
(F4) Excommunicamus etiam omnes illos qui fructus ecclesiarum parrochialium, capellaniarum, altarium in quibus rectores earum personaliter non deserviunt, pro illis temporibus levaverunt et receperunt contra voluntatem nostram, archidyaconorum seu decanorum, nisi infra mensem proximum sufficienter satis fecerint de receptis. 
(F5) Precipimus decanis, ut singuli in suis decanatibus de hiis diligenter inquirant, et ea ad notitiam nostram referant, vel nostri officialis vel archidyaconi. 
(F6) Omnes ordinandi diligenter ante ordines confiteantur, ut mundi mente et corpore gratiam recipiant ampliorem. 
(F7) Prepositi et decani qui curam habent animarum ad sacros ordines, secundum quod beneficium requirit, se présentent, et in ecclesiis debitam faciant residentiam. 
(F8) Excommunicamus omnes illos qui tonsuram clericalem et quoscumque ordines sacros vel non sacros ab alienis episcopis receperint, speciali licentia nostra super hoc non obtenta. 
(F9) Item, excommunicamus omnes alios extraneos qui a nobis seu vices nostras gerente in nostra dyocesi tonsuram clericalem vel quoscumque alios sacros ordines vel non sacros furtive susceperint, sine episcoporum suorum licentia. 
(F10) Item, excommunicamus omnes illos qui tonsuram clericalem ab alieno episcopo sine nostra licentia susceptam deferre presumpserint, vel radi fecerint, nostra licentia super hoc non obtenta, etiamsi ab excommunicatione, quam ob hoc incurrerint, fuerint absoluti. 
(F11) Item, precipimus quod nullus accedat ad ordines, nec per archidyaconum presntetur ordinandus, nisi etate, moribus et scientia dignus existat et sub certo titulo. 
(F12) Item, nullus admittatur ad ordines ad titulum vicarie, nisi sit perpetua vicaria a qua non possit amoveri. 
(G) De extrema unctione 
(G1) Cum reverentia, aqua benedicta et cruce oleum sanctum deferatur ad infirmos, et diligenter dicantur septem psalmi, letania et orationes ad hoc institute. 
Ille autem qui inungit proferat ista verba: 
Per unctionem istam et per suam piissimam misericordiam indulgeat tibi Deus quicquid peccasti per visum, et sic de aliis, et reverenter inungatur et verba distincte proferantur, et inde nihil penitus exigatur, sed si quid datum fuerit ei gratis recipiatur; 
tamen consuetudo laudabilis observetur per episcopum. 
(G2) Item, ad sacramentum extreme unctionis presbyteri sepe moneant populum, ut indifferenter a quatuordecim annis et supra singuli cum necesse fuerit inungantur, nec pauperes pro egestate se excusent. 
(G3) Si non possit infirmus habere multitudinem candelarum, vel indumenta linea, que causa reverentie in hoc sacramento exhiberi solent, non propter hoc dimittat sacerdos inungere, sed sufficiat candela una. 
(G4) Inuncti cum stupa diligenter in singulis membris inunctis extergantur, et stupe comburantur, et cinis in sacro loco reponatur. 
(G5) Doceant sacerdotes quod hoc sacramentum licite potest iterari in qualibet gravi et periculosa infirmitate. 
Suscepturi quodcumque sacramentum prius confessione mundentur. 
(H) De cimiteriis et sepulturis
(H1) Precipimus et statuimus quod nullus excommunicatus et publice excommunicatus denuntiatus in cimiterio ecclesie, in ipsa ecclesia vel ejus ambitu sepeliatur; 
et si factum fuerit, corpus et ossa ejus excommunicari exhumentur et ejiciantur ex cimiterio, dummodo discerni possint a corporibus et ossibus fidelium; 
et cimiterium in quo corpus excommunicati sepultum est maneat et sit interdictum, donec excommunicari corpus, si discerni possit, extumuletur. 
(H2) Et precipimus omnibus, tam religiosis quam aliis, dum ad ipsos aliquis qui sepulturam suam elegerit debeat sepeliri, interrogent a sacerdote suo diligenter, utrum sepeliendus decesserit excommunicatus auri interdictus. 
Quod si per presbyterum aut alios ipsis constiterit, nullo modo sepeliant corpus excommunicati vel interdicti in cimiterio ecclesie vel ejus ambitu. 
(H3) Item, prohibemus sub pena excommunicationis, ne aliquis in cimiterio interdicto sepeliatur, et ne aliquis sépulture tali intersiti. 
(H4) Layci autem qui tali sepulture in cimiterio interdicto interfuerint scienter, excommunicationis sententiam, quam super eos ferimus in hiis scriptis, incurrant ipso facto et excommunicati publice nuncientur. 
(H5) Clerici vero qui interfuerint tali sépulture scienter, sententiam suspensionis ab officio, quam in eos ferimus, ipso facto se noverint incurrisse. 
(H6) Item, statuimus et precepimus sub pena excommunicationis observari ut quotiens quis in loco religioso sepulturam elegerit, corpus primo presentetur parrochiali ecclesie, et tunc demum, celebrata missa in ecclesia parrochiali, deferatur in locum in quo sepulturam elegit, et hoc nichilominus fiat salvo jure ecclesie parrochialis defuncti in omnibus. 
(H7) Verum cum a pluribus sacerdotibus intellexerimus, quod quidam religiosi et alii, lucris magis quam devotionibus inherentes, per se et per alios fraudulenter in dampnum et prejudicium ecclesiarum parrochialium incitant et inducant infirmos, divites et potentes, precibus et promissionibus, ad eligendum apud eos suam sepulturam, ut per hoc apud quos tales sepulti fuerint, habeant magnam partem bonorum mortuorum et munera parentum assequantur, ex quibus ecclesie parrochiales suis juribus defraudantur, nos, sub pena suspensionis et excommunicationis, talia decetero fieric prohibemus. 
Sed si ipsi infirmi sine fraude et sine dolo et precibus talibus, suam ad locum religiosorum vel alias elegerint sepulturam, ibidem sepeliantur, salvo tamen jure ecclesie parrochialis, ut dictum est. 
Et nos omnibus suam sepulturam ad suam ecclesiam parrochialem eligentibus quadraginta dies de injuncta sibi penitentia relaxamus. 
(H8) Sacerdotes, audito obituparrochianorum suorum, absolvant eos statim cum psalmo De profundis et collecta, et dicant vigilias et alia que defunctis debentur. 
(H9) Corpora defunctorum in domibus de noctenon custodiantur, sed ad ecclesiam deferantur, et omnibus exclusis hostia firmentur, factis orationibus et aliis que fieri in talibus per ecclesiam consueverunt. 
(H10) Item, decani referant ad synodum nomina sacerdotum qui eodem anno defuncti sunt, ut in synodo absolvantur, et singuli presbyteri faciant pro eis speciale servicium, ut similiter pro eisdem fiat tempore oportuno. 
(H11) Item, precipimus quod sacerdotes in reditu de synodo ad suas parrochias, unusquisque sacerdos, quamcito commode poterit, cantet missam sollempniter pro sacerdotibus defunctis in illo anno. 
(H12) Item, statuimus quod omnes presbyteri annuatim in crastino octavarum Pasche sollempniter celebrent anniversarium sacerdotum omnium suorum et fratrum, et nuncient populo dominica precedenti, quod quicumque anniversario predicto intererit, si penitens fuerit, ei decem dies indulgentie concedimus. 
(H13) Item, statuimus quod omnes portantes corpora mortuorum pauperum ad ecclesiam et ad fossam, et omnes qui intererunt sépulture eorumdem habeant viginti dies indulgentie, et omnes qui intererunt communioni ipsorum pauperum habeant decem dies, et qui extreme unctioni intererunt habeant decem dies similiter indulgentie. 
(H14) Item, cimiteria munda et clausa muris et sepibus aut alias teneantur, ne a porcis vel animalibus inquinentur. 
(H15) Excommunicamus omnes illos qui de novo in cimiterio edificaverunt. 
Si quis partem cimiterii sibi attraxerit vel appropriaverit, moneatur ut restituat; quod si noluerit, episcopo nuncietur. 
(H16) Nullus presbyter pro mercede sépulture corpus sepelire dimittat, neque purificationem puerpere aliqua mala occasione dimittat vel differat. 
Nullus presbyter pro sepultura vel pro quolibet ecclesiastico sacramento conferendo exigat aliquid vel petat, sed si quid postea gratum ei datum fuerit, illud presbyteri recipere possunt. 
Sed, si in aliqua parrochia de consuetudine antiqua aliquid presbytero consuevit dari, dum sacramenta ecclesiastica exhibuerit, vel aliquem sepelierit, et illud presbytero non conferatur, denunciet hoc ipse presbyter nobis vel nostro officiali vel archidyacono loci, et nos vel ipsi talem consuetudinem laudabilem faciemus ex nostro officio observari. 
(H17) Item, inhibemus ne placita secularia ini ecclesia, vel in porticu, vel in cimite- rio ejusdem teneantur, et omnes processus judicum secularium et specialiter sententias prolatas in eisdem locis a secularibus judicibus declaramus et pronunciamus ipso facto non tenere. 
(H18) Precipimus etiam, sub pena excommunicationis, omnibus principibus et aliisk laycis, ne sua parlamenta habeant vel teneant in ecclesiis vel earum cimiteriis, et quod nullus negotiationes, et precipue nundinarum et fori cujuscumque tumultus exerceat in ecclesiis vel earum cimiteriis. 
(H19) Precipimus etiam quod joculatores, hystriones, saltatrices in ecclesia vel cimiterio vel porticu ejusdem, vel in processionibus, vel Rogationibus joca vel ludibria sua non exerceant, nec in dictis locis choree fiant. 
(H20)  Item, statuimus quod in ecclesiis civitatis et dyocesis Leodiensis laici decetero secularia vel alios contractus seculares non exerceant, nec merces vendantur ibidem, cum domus Dei non negotiationis, sed orationis esse debeat et vocari, alioquin ab his qui ecclesiis preerunt excommunicentur. 
(I) De matrimoniis 
(I1) Precipimus presbyteris quod inhibeant subditis suis, ne dent sibi fidem de matrimonio contrahendo mutuo, nisi coram sacerdote alterius eorum qui voluerint contrahere, in loco celebri et publico, non in cameris, non in domibus, sed coram pluribus in facie ecclesie, nisi sint tales persone, quod presbytero loci ex causa ad alium locum hoc fieri visum fuerit expedire, et si aliter fidem dederint de matrimonio contrahendo, eos excommunicamus, et eos etiam qui clandestinas nuptias contrahunt, et tales denuncientur excommunicati, et si aliqui fidem sibi dederint de matrimonio contrahendo sine presbytero, et in matrimonio procedere voluerint postmodum ulterius per ecclesiam, coram sacerdote fidem iterent, et tunc presbyter procedat ad proclamationem bannorum. 
(I2) Cum autem matrimonia fuerint celebranda, contrahentes prius coram sacerdote contrahant sponsalia, et postea tribus diebus festivis a se distantibus super dicto matrimonio contrahendo banni fiant publice in ecclesia ad missam post evangelium, et proclametur publice a sacerdote quod dicti contrahentes matrimonium sunt contracturi, et precipiatur ab ipso sacerdote omnibus audientibus, sub pena excommunicationis, ut si qui sciant legitimum impedimentum inter ipsos contrahere volentes quare ad matrimonium procedere non possit, videlicet causam consanguinitatis, affinitatis, vel compaternitatis vel quodlibet aliud, quod id proponant, et denuncient presbytero antequam matrimonium contrahatur, et ipsi presbyteri nichilominus investigent diligenter utrumq aliquod impedimentum existât. 
(I3) Cum autem apparuerit probabilis conjectura contra matrimonium contrahendum, ad ipsum matrimonium contrahendum presbyter non procedat, et ipsis contrahere volentibus presbyter expresse interdicat sub pena excommunicationis ne procedant ad matrimonium, donec quid fieri debeat super premissis per episcopum, seu ejus officialem, archidyaconum, seu alium qui de talibus cognoscere possit et consuevit declaretur, et tunc presbyter contrahere volentes et denunciatorem, si partem se facere voluerit, citet coram nobis vel nostro officiali, archidyacono, vel alio, ut supra, et quid super hoc per ipsum presbyterum actum fuerit in proclamationibus et aliis, et causam quare ad matrimonium non procedit, per litteras suas significet idem presbyter nobis, vel nostro officiali, vel aliis ut supra, et significet presbyter suis parrochianis quod quicumque impedimentum scit aliquod, vel famam super hoc, quod mortaliter peccat, si hoc antequam matrimonium contrahatur non denunciat. 
(I4) Excommunicamus et excommunicatos denunciamus omnes illos qui post affidationem clandestinam, vel etiam in manu presbyteri factam, antequam matrimonium in conspectu ecclesie cum sollempnitate debita sit contractum, carnaliter se cognoscunt. 
(I5) Item excommunicamus et excommunicati denuncientur qui clandestina conjugia contrahunt. 
(I6) Item, excommunicamus et excommunicati denuncientur qui postquam eis per presbyterum loci vel officialem nostrum seu archidyaconum loci interdictum sit ne matrimonium contrahant, nichilominus contraxerint matrimonium. 
(I7) Excommunicamus et denunciamus excommunicatos sacerdotes, clericos, seu laycos, vel etiam mulieres, et quoscumque qui aliquas personas clandestine modo pre- dicto1 presumpserint copulare. 
(I8) Item, excommunicamus et excommunicati denuncientur quicumque clandestinis matrimoniis coram presbytero vel aliis celebratis interfuerunt, nisi infra mensem ex tunc denuncient hoc episcopo vel ejus officiali, archidyacono vel aliis, etc., et nichilominus pena debita punientur. 
(I9) Item, excommunicamus et excommunicatos denunciamus illos qui fidem vel munera aliqua dederint et acceperint pro celandis matrimonii impedimentis, vel qui prece, pretio, gratia, favore, odio vel timore impedimentum matrimonii celaverint.
(I10) Item, excommunicamus omnes illos qui quomodolibet falsum impedimentum scienter proponunt contra matrimonia jam contracta seu contrahenda. 
Si qui vero clandestina matrimonia vel interdicta conjugia inire presumpserint in gradu prohibito, etiam ignorantes, soboles de tali conjunctione suscepta prorsus illegitima censeatur, de parentum ignorantia nullum habitura subsidium; 
similiter proles illegitima censeatur, si ambo parentes scientes impedimentum legitimum, propter quod inter eos matrimonium stare non possit, nichilominus matrimonium in facie ecclesie contraxerint. 
(I11) Excommunicamus etiam et excommunicatos denunciamus quoscumque qui rapiunt aliquas mulieres, et abducunt invitas ad hoc quod eis cohabitent, vel matrimonium contrahant cum eisdem, licet postmodum de non volentibus fiant volentes. 
Et cum matrimonia debeant esse libera, prohibemus ne pena aliqua apponatur super matrimonio contrahendo, et penam appositam in matrimonio declaramus non tenere, et ad eam penam solvendam promittentes non esse obligatos, cum matrimonia metu pene astringi non debeant. 
Si qui autem ad invicem dederint fidem de matrimonio contrahendo per verba de futuro et ante carnalem copulam fidem mutuo velint remittere, non fiat hujusmodi remissio, nisi per episcopum vel ejus officialem vel archidyaconum loci. 
(I12) Presbyter pro dandis litteris testimonialibus nichil recipiat sed solum pro labore scripture, sigillatione et cera tres albi sufficiant. 
(I13) Excommunicamus et excommunicatos denunciamus omnes illos qui contra contractum coniugium vel contrahendum sortilegia vel maleficia procurant, vel qui per sortilegium maleficium faciunt, vel qui consilium dant ad hoc quod conjuges se odio habeant, vel quod unus cum alio coire non possit. 
(I14) Matrimonia cum devotione contrahentium, et benedictione nuptiarum in missa hora debita celebrentur. 
Nuptie non celebrentur, nisi hora misse, et conjengues in nuptiis celebrandis audiant totam missam. 
(J) De falsariis et abusoribus 
(J1) Statuimus de falsariis declarando falsarios litterarum domini pape esse auctoritate canonis excommunicatos, et nos excommunicamus et etiam excommunicatos denuntiamus omnes abusores litterarum domini pape, legatorum ejus, nostrorum, archidyaconorum, decanorum et aliorum prelatorum, judicum ecclesiasticorum, et omnes illos qui per litteras apostolicas aut legatorum ejusdem coram diversis judicibus aliquem super una re, vel una personali vel pluribus personalibus actionibus trahunt in causam et vexant, quive dictas litteras apostolicas aut legatorum ejus ad futuras trahunt injurias, aut aliis vendunt aut commodant, emunt ab aliis, seu ex causa commodatig recipiunt, illos etiam qui propter vexationem vel extorsionem aliquam faciendam eis scienter utuntur contra illos contra quos nichil habent questionis, aut per ipsas malitiose adversarios suos ad villam que commune cum aliis habet vocabulum citari procurant, vel ad loca ignota vel minus insignia. 
(J2) Excommunicamus etiam omnes falsitatem in litteris nostris, ecclesie nostre majoris, curie nostre, vel archidyaconorum vel decanorum nostrorum, ac ipsarum litterarum sigillis committentes sive facientes, necnon illos quorum consilio vel instructione ipsa committitur falsitas, et illos similiter qui ipsis falsis litteris scienter utuntur, et districte precipimus sacerdotibus et decanis christianitatis, per singulas parrochias inquiri tales falsarios vel abusores, et nomina eorum, et qui super hoc fuerint diffamati, remittant nobis seu officiali nostro. 
(J3) Item, excommunicamus et excommunicatos denunciamus omnes illos qui per rescriptum apostolicum in forma ea que de bonis, quod solum se extendit ad res ecclesiarum, citant, et conveniunt aliquos super aliis rebus quam ecclesiasticis, ad quas hujusmodi rescriptum se non extendit, et etiam omnes illos qui causa testimonii ferendi faciunt aliquos citari personaliter coram judicibus ad vexandum eosdem, quorum testimonio non indigent, et etiam omnes illos quorum auxilio et consilio premissa fiunt. 
(J4) Item, excommunicamus et excommunicatos denunciamus omnes falsam monetam facientes, et eos quorum consilio facta fuerit falsa moneta, et qui eam permittunt fieri in sua terra et permittent etiam omnes quorum consilio premissa fiunt. 
(K) De usurariis 
(K1) Excommunicamus et excommunicatos denunciamus omnes usurarios manifestos, et singulis diebus dominicis et festivis a quolibet denuncientur sacerdote excommunicati. 
(K2) Nullus sacerdos oblationes manifestorum usurariorum recipiat, nec ad communionem eos admittat, nisi usurarius manifestus satisfecerit de usuris, secundum constitutionem felicis recordationis domini Gregorii pape decimi que incipit: 
Quamquam usurarii.
(K3) Nullus testamentis manifeste usurarii intersit, nec ad penitentiam vel communionem eos admittat, nisi de usuris satisfecerit secundum formam constitutionis dicti domini Gregorii pape, et testamenta manifestorum usurariorum, qui secundum formam dicte constitutionis non satisfecerint de usuris, nulla sunt ipso jure. 
Dum autem usurarii manifeste secundum formam dicte constitutionis satisfecerint, ad sacramenta ecclesiastica admittantur. 
(K4) Manifestos autem usurarios dicimus, de quibus per sententiam vel confessionem factam in jure aut evidentiam rei aliqua tergiversatione non potest celari, constiterit evidenter, et illos etiam qui super usuras diffamati fuerint infra tempus statuendum ab eo qui super hoc habet potestatem se non purgaverint, reputamus pro manifestis usurariis puniendos. 
(K5) Precipimus etiam singulis sacerdotibus parrochialibus, quod moneant in parrochiis suis frequenter, in generali et in speciali, de quibus constiterit usurarios et infamatos publice de usuris aut contractus illicitos preemptionum exercentes, ut ab usuris et talibus contractibus illicitis desistant infra septem dies a tempore dicte monitionis, alioquin extunc ipsi usurarii et preemptores excommunicentur in speciali, de quibus constiterit et in generali de quibus non constiterit, et diffamati si se non purgaverint, pro convictis habeantur. 
Et si taliter moniti et excommunicati resipiscere noluerint, nominatim excommunicentur, et nomina eorumdem nostro officiali referantur, salvo jure nostro et archidyaconorum nostrorum in premissis. 
(K6) Precipimus etiam constitutionem domini Gregorii felicis recordationis pape decimi contra usurarios alienigenas editam firmiter observari. 
(L) De questuariis 
(L1) Questuarii non permittantur in ecclesiis predicare vel negotia sua exponere pro aliquo questu faciendo, quascumque litteras deferant, sed ipsi sacerdotes per se ipsos fideliter secundum tenorem litterarum, quas ipsi questuarii habuerint, sine fraude et substractione aliqua negotia eorum exponant. 
(L2) Sacerdotes non permittant questuarios, goliardos vel quoscumque alios ignotos infra parrochiam suam in ecclesia, vel in via vel in platea, vel in quibuslibet locis sue parrochie predicare vel hostiatim deferre indulgentias pro questu faciendo, sed tales et omnes ipsos 
(L3) Sacerdotes non permittant predicatores questuarios celebrare super archas, vel pulsare campanulas manuales per vicos neque in ecclesia, et ipsi presbyteri sepe diebus dominicis et festivis moneant parrochianos suos, et etiam sub pena excommunicationis inhibeant eisdem, ne tales audiant propter pericula heresum et errores quos sepius seminant, et si qui tales viderit, denunciet presbytero, et presbyter eos faciat teneri per justitiam secularem, et nobis remitti. 
(L4) Precipimus etiam quod ecclesie interdicte a nobis, nostro capitulo, archidya- cono loci, seu officiali, vel quocumque judice ordinario vel delegato, nullatenus aperientur, nec quacumque auctoritate, pro quocumque questu faciendo, nisi de speciali mandato Sedis apostolice. 
(L5) Item, monemus sacerdotes et alios quoscumque nostre dyocesis qui elemosi- nas fidelium ad opus fabrice ecclesie majoris Leodiensis collatas detinent, quod infra mensem satisfaciant de eisdem procuratori seu procuratoribus dicte fabrice, alioquin ipsos suspendimus, et si per octo dies dictam suspensionem sustinuerint, ipsos excommunicamus, et etiam omnes illos, qui dictas elemosinas subripuerunt et celaverunt et distraxerunt, subripiunt, celant et distrahunt in fraudem dicte fabrice. 
(L6) Item, precipimus et injungimus universis presbyteris nostre dyocesis, sub pena suspensionis et excommunicationis, quatenus diligenter negotium dicte fabrice apud suos subditos promoveant fideliter in ecclesiis, confessionibus et testamentis, et si qui pro hujusmodi negotio excommunicati vel suspensi fuerint, non absolvantur nisi per nos seu nostrum officialem.
(M) De testamentis
(M1) Precipimus ut sacerdotes denuncient suis subditis, quod omnes quibus a jure hoc inhibitum non est, liberam testamenti habeant factionem, et clerici bona maxime immobilia que per ecclesiam sunt adepti, sive per modum testamenti sive alias non transferant ad filios, nepotes, aut alios suos consanguineos, sed relinquant ea ecclesie a qua sunt profecta, sed intuitu elemosine pauperibus religiosis locis, et illis qui ipsis servierunt, sive consanguinei sint sive alii, aliqua juxta servicii meritum de mobilibus dare possunt, de aliis vero bonis que ex herediate, artificio, vel doctrina, vel alias non ex bonis ecclesiasticis ad clericos pervenerunt, clerici possunt disponere pro suo arbitrio. 
(M2) Excommunicamus et excommunicatos denunciamus clericos qui bona immobilia ecclesiarum suis filiis, nepotibus, vel consanguineis seu aliis conferunt, vel in ipsos tranferunt et ab ecclesiis alienant sua propria voluntate et sine consensu episcopi sui. 
(M3) Precipimus et monemus ut layci in presentia sui sacerdotis testamenta sua faciant, nisi improvisa necessitas emerserit. 
(M4) Item, precipimus omnibus sacerdotibus quod hortentur omnes clericos et laycos testamenta sua facere, et quod non differant usque ad angustiam mortis, sed ea faciant dum adhuc compotes sui sunt mentis et corporis et in testamentis faciendis consulant sacerdotes suis subditis quod declarent sua debita et forefacta, et quod ea primo restitui faciant seu precipiant de bonis suis, et quod postmodum legent aliqua fabrice ecclesie sancti Lamberti, matrici ecclesie tocius civitatis et dyocesis Leodiensis, et sue parrochiali ecclesie, et etiam religiosis, et piis locis ac pauperibus aliis secundum arbitrium testantis. 
Si quis vero fabrice ecclesie sancti Lamberti et parrochiali ecclesie sue aliquid legaverit in suo testamento, eidem viginti dies de injuncta sibi penitentia relaxamus. 
Et fiant testamenta parrochianorum publice et coram discretis personis, et cum aliqua fabrice ecclesie sancti Lamberti legantur, hoc presbyter significet in Leodio procuratori fabrice, et nomina eorum qui predicta legata fecerint, infra mensem. 
(M5) Suspendimus a divinis et suspensos denunciamus omnes presbyteros qui celant legata fabrice ecclesie predicte, nec ea procuratori suo denunciant infra duos menses a tempore scientie. 
Excommunicamus etiam omnes laycos qui celeverint predicta legata. 
(M6) Quoniam autem in aliquibus nostre dyocesis locis quedam consuetudo inolevit, que dicenda est pocius corruptela, cum sit contraria rationi et contra jura canonica et civilia, videlicet quod judices et scabini et consiliarii quorumdam oppidorum dicunt et statuunt, vel judicant et faciunt observari, et per consuetudinem tenent, quod nullum testamentum, donatio vel legatum teneat super mobilibus vel immobilibus, quod vel que a decumbentibus in lecto piis locis vel personis aliis fuerit factum vel facta, et etiam quod vel que fuerit ab aliquo per translationem proprietatis in pia loca vel alias personas, retento a testatore seu donatore usufructu, nisi ab eodem usufructus cum proprietate transferatur et deferatur, nos huic manifeste errori obviare volentes, consuetudinem predictam seu statutum, reprobatam seu reprobatum a nostris predecessoribus, penitus etiam reprobamus, statuentes etiam prout nostri antecessores statuerunt, quod quilibet tam sanus quam infirmus, qui liberam habet a jure testamenti factionem, et compos mentis existit, libere possit condere testamentum et donare et legare tam proprietatem quam usufructum vel proprietatem retento sibi usufructu, vel etiam utrumque, scilicet usufructum et proprietatem, et secundum ejus voluntatem et dispositionem procedant universa. 
Cum ultime voluntatis liber debeat esse stilus, et liberum esse debeat quod iterum non redit in arbitrium, precipientes districtius, quod si in aliqua parrochia aliqui judices, et scabini vel consiliarii secundum dictam consuetudinem seu statutum reprobatam seu reprobatum judicaverint et fecerint observari, denuncietur hocn officiali nostro, et ipse officialis contra judices predictos tam scabinos quam partem ad hoc instantem nominatim procedat et eos excommunicet. 
(M7) Presbyteri instruant subditos suos, quod distincte faciant sua testamenta et legata, si poterint, et certo executores constituant ad exequendam suam ultimam voluntatem. 
Et tamen si aliquis omnia bona sua in manibus suorum executorum posuerit, habetur pro testamento. 
(M8) Verum, cum executores seu manufideles testamentorum nonnunquam in executionibus testamentorum perperam procedentes, bona ad executionem testamenti pertinentia calm suscipiunt, celant, 
et postmodum cum rationem executionis seu facere debent, negant se habere vel habuisse bona quanta receperunt, furtum et rapinam committentes, et ultimam voluntatem defuncti minime exequentes, nos, malitiis talium obviare volentes, statuimus et ordinamus quod nullus executor seu manufidelis bona testatoris ad executionem suam pertinentia invadat, recipiat vel de eisdem se aliquatenus intromittat nisi facto prius inventario, id est, quadam scriptura in qua continebuntur que et qualia bona testator post se reliquerit, ad executionem suam pertinentia, que ipse executor se manufidelis recipiet et levabit, et debita, forefacta et legata ipsius testatoris restituet et adimplebit, et illud inventarium fiet per probos viros, videlicet per presbyterum et duos scabinos loci seu synodales, non suspectos, et sigillabitur sub sigillo presbyteri vel alicujus autentice persone. 
Unde executores petant a testatore, si potest fieri, quod ipsos de bonis suis et debitis suis certificat, nam in hoc stabitur assertioni testatoris. 
Et nos excommunicamus et excommunicatos denunciamus omnes executores seu manufideles, qui bona decedentium quorum sunt executores, prius non facto modo predicto inventario, invadunt, recipiunt, vel levant, nichilominus ipsi executores seu manufideles, si bona predicto non facto inventario levaverint, dum a creditoribus seu a legatariis defuncti ratione dicte executionis conveniuntur, in solidum tenebuntur, et condempnabuntur, exceptis rebus que servari non possunt, quas res si necessitas exigent, executores alienare poterunt, non facto inventario, in presentia tamen sacerdotis loci, vel duorum vel trium scabinorum synodalium vel fide dignorum, et pecuniam de dicta re redactam ipsi executores deponent in certo loco, nec ea utentur nisi dicto inventario facto, alioquin dictam excommunicationis sententiam incurrant. 
Et si defunctus aliquod debitum sub pena ad usuras vel alia dampna debebat, poterunt executores seu  manufideles de bonis defuncti solvere debitum, penam, usuras et alia pericula et dampna extinguendo, non facto etiam inventario, et si ipsum inventarium commode fieri non potest, et si debitum, pena, dampna, usuris seu aliis impedimentis instantibus, fuerit augmentatum et etiam exequias dictii defuncti, et hoc tamen fiet in presentia presbyteri, duorum vel trium scabinorum synodalium seu aliorum proborum, alioquin dicta excommunicationis sententia ligentur. 
Si vero presbyter loci fuerit executor, tunc poterit fieri inventarium in presentis decani loci vel alterius authentice persone, trium vel duorum scabinorum synodalium vel aliorum proborum. 
(M9) Volumus tamen quod testamenta canonicorum ecclesiarum Leodiensium, quorum executores canonici fuerint, ordinentur et teneantur, prout est vel fuerit in posterum a capitulis eorum super hoc ordinatum, nec volumus per hoc prejudicium generari consuetudinibus observatis circa testamenta canonicorum dyocesis nostre si quas habent in premissis. 
(M10) Precipimus etiam sacerdotibus loci, et ipsis executoribus seu manufidelibus, quod copiam inventarii predicti referant infra duos menses nostro officiali a tempore quo factum fuerit, et hoc precipimus per nostrum officialem registrari, nec aliquid recipiatur pro sigillo. 
(M11) Cum autem testator decesserit, ipsi executores seu manufideles facto inventario bona ad executionem pertinentia apprehendant, et exequantur ultimam voluntatem defuncti, faciendo proclamari in loco in quo morabatur defunctus et pluries esse et conversari consuevit, ut omnes creditores ipsius defuncti et alii a quibus aliqua extorserat, compareant certa die ostensuri debita sua, et tunc ipsi executores seu manufideles primo creditoribus a quibus injuste extorserat de residuo satisfaciant, legatariis cuilibet pro rata bonorum defuncti, et officialis noster per censuram ecclesiasticam compellat executores et heredes dicti defuncti ad explendam et exequendam supremam defuncti voluntatem. 
(N) De vita et honestate clericorum 
(N1) Precipimus quod universi clerici et presbyteri continenter et caste vivant, ab omni libidinis vitio precaventes, quatinus in conspectu omnipotentis Dei puro corde et mundo corpore valeant administare, et qui comprehensi fuerint incontinentie vitio laborare, prout magis et minus peccaverunt, ab eorum ordinariis seu prelatis debite puniantur, alioquin nos prelatorum negligentiam supplebimus et tales puniemus. 
(N2) Precipimus etiam prelatis eorumdem sub pena suspensionis, quod tales clericos in suis iniquitatibus non sustineant, maxime obtentu pecunie vel alterius commodi temporalis. 
(N3) A crapula et ebrietate omnes clerici se diligenter abstineant. 
(N4) Precipimus etiam omnibus clericis sub pena suspensionis, et maxime sacerdotibus et in sacris ordinibus constitutis, ne feminam aliquam in domo sua teneant vel habeant, nisi sorores, matres, amitas, materteras, vel filias earum, seu avunculorum aut patruorum, aut alias ita maturas et antiquas, quod nulla suspicio de illis sit habenda. 
Antiquas autem reputamus sexagenarias et ultra. 
(N5) Prohibemus etiam ipsis clericis ne mulieres alias a supradictis domos eorum frequentare, aut eisdem in domibus eorum servire permittant, licet in eis non morentur. 
(N6) Clerici tonsuram et habitum habeant clericalem, et coronam rotundam competentem, et septies in anno ad minus coronam radant. 
(N7) Monemus primo, secundo et tertio omnes clericos nostre civitatis et dyocesis Leodiensis, ut infra mensem proximum habitum et tonsuram habeant clericalem, et ulterius portent et deferant competenter, alioquin omnes et singulos clericos extunc ulterius tonsuram et habitum clericalem continue non gerentes, post monitionem ternam1 specialiter factam, denunciamus gaudere non debere privilegio clericali, et ipsum privilegium amittere. 
(N8) Continue autem reputamus clericos portare tonsuram et habitum clericalem, qui in civitate, vico, ecclesiis et alibi coram notis et ignotis palam portent eosdem. 
Verumptamen, si clericus per vias vel loca aliqua procedens ad vitandum pericula, de quibus merito timere debuerit, tonsuram et habitum clericalem dissimulationis causa non portaverit, hujusmodi privilegium non amittit. 
(N9) Clerici pannis viridibus, rubeis vel virgulatis indecentis mensure non utantur sine causa, alioquin eos a laycali justitia ratione clericalis privilegii non defendemus. 
(N10) Sacerdotes cappis manicatis non utantur. 
(N11) Clerici in sacris ordinibus constituti et beneficiati mitras non habeant in capite dum sunt in ecclesia. 
(N12) Clerici ad aleas vel taxillo non ludant, nec participes sint ludentibus. 
Et sint clerici in ecclesia honeste, sine tumultu, sine verbositate et susurratione, nec habeant in domibus suis canes vel aves venaticos. 
(N13) Item, statuimus quod quicumque sacerdotes vel clerici beneficiati sententias excommunicationis vel suspensionis per annum et diem animo sustinuerint indurato, beneficiis suis priventur per suos ordinarios, et alias nichilominus canonice propter hoc puniantur. 
(N14) Item, statuimus ut clerici ubique et maxime in divinis officiis decenter et discrete se habeant, et tales se in moribus, vita et conversatione, verbis, factis et societatibus, corporis compositione, et quibuscumque honestatibus exhibeant, ut verecundia que etiam laycis est indicta, in ipsos clericos precipue commendetur. 
(N15) Nullus clericus in sacris ordinibus constitutus et beneficium habens ecclesiasticum, horas canonicas et beate Marie qualibet die distincte et discrete dicere pretermittat. 
(N16) Item, statuimus quod neque canonici neque clerici vagentur tempore nocturno per plateas, et si aliquos transire oporteat ex justa et legitima causa, hoc faciant sine clamore, sine tympanis et chorea, et precipimus quod contrarium facientes excommunicentur. 
(N17) Nullus presbyter dicat missam nisi unam in die, et precipue de die, nisi in casibus a jure permissis, vel hoc faciat necessitate imminente, utpote missam pro defunctis, nec celebret missam presbyter sine clerico vel scolari, nec mulier aliquatenus permittatur ad altare ministrare. 
(N18) Item, statuimus quod nequaquam laycus vel clericus uxoratus instituatur matricularius, ubi matricularia valeat sexaginta solidos Leodienses vel amplius, sed clericus honestus, non uxoratus, si haberi possit, et si in aliquibus ecclesiis sit laycus vel uxoratus clericus matricularius, ille ejiciatur, et recipiatur clericus non uxoratus, et ubicumque possit haberi clericus non recipiatur laycus. 
(N19) Item, statuimus ut in omnibus ecclesiis nostre dyocesis singulis noctibus in matutinis psalmi nocturnales sive feriales cantentur in nocturnis, nisi ea die sit festum tale quod missam propriam habeat vel collectan, et tunc invitatorium, responsoria, laudes, ac hore diei de sancto cujus est festum cantentur, quemadmodum in majori ecclesia Leodiensi observatur. 
(N20) Item, districte precipimus, sub pena excommunicationis, tam decanis conventualium ecclesiarum, quam sacerdotibus parochialibus et aliis civitatis et dyocesis Leodiensis, quod kalendaria ecclesiarum suarum corrigant et kalendarium ejusdem ecclesie majoris, et ordinarium habeant et teneant majoris ecclesie Leodiensis, et se in divinis officiis celebrandis et faciendis et in ordinario conforment dicte majori ecclesie, tanquam membra suo capiti, suo modo et suo posse. 
Volumus tamen quod quelibet ecclesia festum cujuslibet sancti, cujus specialiter in ecclesia illa solet haberi reverentia, observet prout hactenus consuevit. 
(N21) Item, statuimus quod quantumcumque aliquod festum novem lectionum occurrerit in dominica infra Quadragesimam vel Adventum, dictum officium dominice, tam diurnum quam nocturnum, fiat in dominica, et officium festi transferatur usque ad feriam secundam proximo subsequentem, et tunc fiat plenarie, nec tamen populo precipiatur quod dicta festa celebret. 
(N22) Item, statuimus quod festum Trinitatis proxima dominica post octavam Penthecostes, que vocatur octave Trinitatis,  cum IX lectionibus et debita sollempnita- te fiat. 
In hebdomada vero precedente, videlicet ab octava Penthecostes in secundis vesperis usque ad dominicam predictam cantetur et legatur de Trinitate, prout hactenus consuevit, et post dictum festum Trinitatis per hebdomadam sequentem cantetur officium dominice, scilicet Domine in tua, et quinta feria ejusdem hebdomade fiat sollempniter festum Eucharistie, prout hactenus a nostris antecessoribus sunt statuta. 
(N23) Item, statuimus, prout nostri antecessores statuerunt, quod in festo Annunciationis et in festo Purificationis beate Marie Virginis, quando infra Septuagesimam evenerint, Te Deum, Gloria in excelsis, et sequentia cantentur, prout in Ecclesia Leodiensi observatur, et quod per totam dyocesim Leodiensem in singulis ecclesiis celebrentur cum IX lectionibus festai sanctorum Gregorii, Benedicti, Ambrosii, Barnabe, Dominici, Augustini, Jeronimi, Francisci, Luce, Leonardi, et Undecim millium Virginum. 
Nolumus tamen quod populus in dictis festis cesset ab operibus suis. 
(N24) Festa etiam que per totum annum nos precipimus celebrari sunt hec: in januario, festa Circumcisionis, Epiphanie, Conversionis sancti Pauli; 
in februario, festa Purificationis, Cathedre sancti Petri, Matthie apostoli; 
in martio, festum Annunciationis; 
in aprili, nullum festum nisi forte Pascha; 
in maio, festum apostolorum Philippi et Jacobi, Inventionis sancte Crucis, sancti Servatii, Ascensionis; 
in junio, festa Nativitatis beati Johannis Baptiste, Petri et Pauli apostolorum; 
in julio, festa Maagdalene, Jacobi apostoli; 
in augusto, festa sancti Petri ad Vincula, Laurentii, Assumptionis beate Marie Virginis, beati Bartholomei; 
in septembri, festa Nativitatis beate Marie Virginis, sancti Lamberti, sancti Matthei apostoli, sancti Michaelis; 
in octobri, festa sancti Dyonysii, sanctorum apostolorum Symonis et Jude; 
in novembri, festa Omnium Sanctorum, sancti Huberti, sancti Martini, sancte Katharine et sancti Andree; 
in decembri, festa sancti Nycholai, sancti Thome, Nativitatis Domini, sancti Stephani et sancti Johannis evangeliste apostoli, et sanctorum Innocentium. 
Festum Pasche Domini, quocumque mense accidat, cum tribus diebus, et festum Penthecostes cum tribus diebus sequentibus sollempniter celebrentur. 
Quelibet ecclesia festum sui patroni et sue dedicationis celebret in sua parochia. 
(N25) Omnia vero alia festa, exceptis predictis, non precipimus celebrari, nec proclamentur in synodo qui ea infringunt, sed in ipsis devotioni hominum relinquantur: 
ita quod qui noluerint ea celebrare, propter hoc nec penam, nec culpam incurrant, proviso tamen quod in ecclesiis eorum fiant officia a clericis et sacerdotibus modo debito et consueto. 
(N26) Item, precipimus omnibus sacerdotibus sub pena suspensionis et excommunicationis, quod feria secunda et tertia ante diem Cinerum ab esu carnium se abstineant. 
(N27) Item, statuimus quod in omnibus vigiliis apostolorum, preterquam in vigiliis beati Johannis evangeliste, beatorum Philippi et Jacobi, jejunetur. 
Et hoc presbyteri pre- cipiant populo sibi subdito, et in vigiliis Omnium Sanctorum, Nativitatis Domini, Assumptionis beate Marie Virginis jejunetur et a lacticiniis abstineatur. 
(N28) Item, precipimus omnibus clericis uxoratis, qui beneficia ecclesiastica detinent, quod infra mensem post presentis synodi celebrationem ea resignent; 
quod si forte neglexerint, ipsos ex tunc excommunicamus, et excommunicatos denunciamus. 
(N29) Item, precipimus omnibus qui fuerint clerici et bigami sunt effecti, quod tonsuram et habitum non deferant clericalem, alioquin nos ipsos excommunicamus, cum bigamus non debeat gaudere privilegio clericali. 
(N30) Excommunicamus etiam et excommunicatos denunciamus omnes laycos et alios quoscumque qui clericos deassecuraverint, maxime coram suo judice, volentes facere justitie complementum, nisi eosdem infra octo dies assecuraverint et a premissis destiterint, et ulterius talia non attentaverint, et nos omnibus judicibus ecclesiasticis, decanis, capitulis, archidyaconis et aliis precipimus, quod celeriter laycis de clericis faciant justitie complementum, alioquin nos et officialis noster justitiam faciemus. 
(N31) Item, cum in aliquibus locis clerici in illo loco potentes consanguineos et amicos suos seu alios ad hoc inducunt et incitant precibus, precio, seu etiam nutu vel signis aliquibus, quod aliis clericis, minas inferant, vel noceant, eosdem ledant seu gravent, nos errori obviare volentes, excommunicamus et excommunicatos denunciamus omnes clericos qui ulterius talia fecerint, et omnes alios qui amicis suis, consanguineis vel aliis mandaverint, preceperint vel injunxerint, seu ipsos rogaverint, vel incitaverint prece, precio, nutu, vel aliquibus signis, vel ratum habeant quos clericis minas inferant, noceant, vel ipsos ledant in corpore vel rebus nisi tales clerici infra quindenam a tempore presentis synodi premissa revocent, et faciant quod propter ipsos talibus clericis mala non fiant, et etiam omnes illos qui de cetero talia facere presumpserint, vel consilium et auxilium ad hoc adhibuerint. 
(N32) Item, prohibemus ne clerici exerceant negotia turpia vel officia inhonesta que non decent clericos, qualia sunt hec: 
usura et omnis usure species, turpis questus, scilicet cum aliquid carius venditur, sive propter diem sive propter terminum; 
officium campsoris, carnificis, tabernarii, proxenete, fullonis, sutoris, textoris; 
nec sint histriones, joculatores, ballivi, forestarii seculares, goliardi, thelonearii, unguentarii, triparii, molendinarii. 
Si vero clerici aliqua talia officia exercuerint, a suo prelato super hoc puniantur. 
(N33) Item, nullus presbyter permittat aliquem predicare in ecclesia sua, nisi sit authentica persona, vel de ordine Predicatorum vel Fratrum Minorum, et habeat licentiam suorum priorum vel ministrorum suorum, vel licentiam super hoc a nobis habeat specialem. 
(N34) Item, statuimus ut corpus Domini servetur tam in conventualibus ecclesiis, quam etiam in praochialibus. 
(N35) Item, statuimus super apostatas, discursores et vagos et ignotos clericos, de quibus an sacerdotes sint vel quales non immerito dubitatur, ut nullus rector ecclesie vel altaris aliquem tacite vel expresse admittat in socium, vel ad celebrandum sacramentum, vel aliquod divinum officium exercendum, nisi notum de ordinibus, moribus et conversatione, ac alias commendatum, et si omnino extraneus vel peregrinus fuerit, per nos, officialem nostrum, seu loci archidyaconum cum examinatione debita approbatus et admissus ad hujusmodi officia exercenda admittatur. 
Et si quis rector ecclesie vel altaris aliquem contra hoc admiserit, suspensus sit propter hoc ipso facto, eo salvo quod honeste persone peregrinantes, que non pro questu, sed pietatis et devotionis intuitu missam dicere voluerintk, admitti poterunt, si requirent. 
(N36) Item, cum intellexerimus quod quidam layci capellas et altaria in ecclesiis construxerunt propria auctoritate et sine licentia sui episcopi et easdem capellas seu altaria dotare non curant, sed de anno ad annum, seu de mense ad mensem, vel de tempore ad tempus conducunt presbyteros vagabundos pro pretio quantum potuerint minori ad celebrandum in ipsis capellis vel altaribus, tales presbyteros instituendo et removendo pro eorum voluntate, nos talia sub pena anathematis fieri prohibemus, precipientes rectoribus ecclesiarum sub quibus tales capelle et altaria consistunt, quod moneant illos qui tales capellas et altaria construxerunt, ut ipsas vel ipsa dotent, alioquin ipsos competenti monitione premissa excommunicent, et nomina eorum nobis vel nostro officiali remittant, et in ipsis capellis ac altaribus, quousque dotentur, aliquatenus divina celebrari non permettant, nisi per suum archidyaconum. 
(O) De monachis 
(O1) Statuimus ut nullus monachus aut monialis claustrum suum exeat per civitatem, villas vel oppida discurrendo, aut in villa monasterio adjacente comedere audeat, nisi ex causa rationabili et urgente; 
et id tunc fiat cum prelati sui licentia speciali, quam licentiam prelatus vel prelata non dent, nisi evidens et justa causa, et non possit sine scandalo denegari. 
(O2) Item, precipimus sub pena suspensionis et excommunicationis late sententie ut omnes religiosi et precipue moniales, quicumque fuerint constituti, habitum ferant secundum regulam eorumdem. 
(O3) Item, sub pena excommunicationis late sententie precipimus omnibus monachis, monialibus et canonicis regularibus cujuscumque ordinis nostre civitatis existant nef habeant proprium, nec pecuniam habeant, nisi cui hoc permittitur ratione officii vel administrationis sibi commisse. 
(O4) Item, nullus religiosus fidejubeat, vel pecuniam recipiat mutuo, sine licentia sui abbatis et conventus, alioquin abbas et conventus non tenebuntur respondere, nec obligati erunt ex contractu hujusmodi, et nos omnes religiosos fidejubentes, seu mutuum recipientes vel contrahentes sine licentia sui abbatis et conventus, ipso facto suspendimus. 
Caveant ergo sibi layci et alii ne de cetero cum talibus contrariant; 
et precipimus omnibus presbiteris hoc statutum in ecclesiis suis pluries publicari.
(O5) Item, precipimus ne de cetero monachi nigri, nec canonici regulares in hiscis vel tabardis equitent vel incedant, sed tantummodo in capis rotundis vel cucullis, et si quis ex eis contra hoc fecerint, ipso facto ab ingressu ecclesie tamdiu sit suspensus, quousque absolutionis beneficium a nobis obtinuerit. 
(O6) Item, statuimus ut nigri monachi in suis monasteriis habeant statuta felicis recordationis domini Gregori pape et ea observent, et abbates eorum faciant ea observari, et frequenter in suis capitulis ea publicari. 
(O7) Item, statuimus quod religiosi, cujuscumque religionis existant, de cetero novam domum edificare, vel oratorium novum construere, vel antiquam transponere non présumant sine licentia nostra. 
(O8) Item, precipimus omnibus abbatibus et prioribus, in virtute sancte obedientie, ut omnia et singula que ad ordinem et regulam eorum pertinent, faciant ab omnibus et singulis suis monachis seu canonicis regularibus observari, cum appositione pene que in regula continetur. 
Rebelles vero et incorrigibiles ad nos vel nostrum officialem referant, et inobedientiam et rebellionem ipsorum nobis ostendant, ut ipsorum rebellio per ipsorum corporum detentionem seu alias per nos compescatur. 
(P) De archidyaconis et decanis 
(P1) Statuimus et precipimus ut omnes presbyteri et decani rurales obediant suis archidyaconis in omnibus licitis et honestis, et jura ipsorum et nostra observent et faciant observari, nolumus enim quod jura archidyaconorum nostrorum per aliquos impediantur. 
(P2) Archdyaconi visitent in suis archidyaconatibus ecclesias et corrigant ea que spectant ad officium suum, et in visitandis ecclesiis subditorum recipiantur semel in anno, secundum quod in generali concilio continetur. 
(P3) Archidyaconi vero quinque aut septem equis, decani vero duobus equis contenti existant, nec cum canibus venatoriis et avibus proficiscantur; 
et ita procedant, ut non que sua sunt, sed que Jesu Christi sunt querere videantur, nec archidyaconi nec decani recipiant procurationem aliquam in pecunia nec permittant a suis servientibus vel clericis a sacerdotibus aliquam pecuniam exigi vel extorqueri. 
Quod si contra fecerint, sciant se penam in canone super hoc constitutam incursuros et nihilominus sententias suspensionis, excommunicationis, vel interdicti, si quas promulgaverunt contra hoc in ecclesias vel personas decernimus non tenere. 
Et cum archidyaconi vel decani visitaverint, et ad ecclesiam aliquam pervenerint, que per se non sufficit, tunc duas vel plures conjungant, et eas uno die visitent, et tunc expensas illius visitationis ab ipsis ecclesiis visitatis pro rata cujuslibet recipiant, nec aliquam pecuniam ab ipsis ecclesiis habeant, quam quod expense illius visitationis solvantur. 
(P4) Cum archidyaconi in ecclesiis et earum appendiciis, et decani in capellis in nostra dyocesi habeant instituere de consuetudine, precipimus eisdem quod nullum ad regimen parochialis ecclesie admittant vel instituant, nisi qui XXV annum etatis sue attigerit, et si archidyaconi vel decani vel eorum clerici scienter contrarium fecerint, nos ipso facto contrarium facientes, prout antecessores nostri fecerunt, suspendimus a divinis, et nos collationes ecclesiarum parochialium, admissiones et institutiones ad easdem faciendas vel factas a tempore generalis concilii ultimi Lugdunensis personis qui vigesimum quintum annum etatis sue non attigerint, pronunciamus et declaramus ipso jure nullas esse, et nullus admittatur ad regimen parochialis ecclesie, nisi qui scientia et moribus ydoneus existât, et infra tempus a jure statutum possit in presbyterum ordinari. 
(P5) Is etiam ad regimen parochialis ecclesie assumitur, si a tempore institutionis sue in presbyterum non fuerit ordinatus, et personaliter non residerit in eadem, ex tunc anno elapso, nulla etiam monitione premissa, a dicta ecclesia est privatus. 
Poterit tamen super residentia dispensari per eum qui super hoc habuerit potestatem. 
(P6) Nichil exhibeatur, nichil detur archidiaconis vel decanis, seu aliis ratione visitationis, nisi personaliter ad ecclesias visitationis causa accesserint. 
(P7) Si quis autem archidyaconus vel decanus, vel alius loco archidyaconi vel decani parochialis ecclesie regimen cuiquam qui nondum XXV etatis sue annum attigerit scienter contulerit, nos eosy ipso facto suspendimus. 
(P8) Archidyaconi vel decani nullum admittant ad aliquod beneficium ecclesiasticum, nisi primo juret quod ipsum beneficium canonice sit adeptus, et quod alienata ipsius ecclesie pro posse revocabit, et quod in adeptione illius beneficii nullam symoniam vel pactionem illicitam non commisit, nec credit ab aliquo commissam, et quod infra annum debet ad sacerdotium promoveri et personaliter in ecclesia sua deservire. 
(P9) Nullus etiam archidyaconus aliquem presbyterum qui in alio archidyaconatu vel alia dyocesi fuerit conversatus recipiat vel celebrare permittat, nisi per litteras archidyaconi in cujus archidyaconatu conversatus est ei constiterit de conversatione ejus, et eum non pati legitimum impedimentum quominus divina valeat celebrare. 
(P10) Cum etiam a nostris antecessoribus quoddam statutum factum fuit quod est tale: Cum alia vice inhibuerimus, ne aliqui archidyaconi rurales officiales habeant, qui cognoscant de causis, cum ipsi archidyaconi et eorum officiales inveniri debeant in cathedrali ecclesia, ubi possunt subditis justitie plenitudinem exhibere et copiam habere consilii, denunciamus omnes illos excommunicatos qui tale officium exercebunt sine nostro consensu, et nos premissa sub pena excommunicationis observari precipimus. 
(P11) Cum autem aliquis ad parochialem ecclesiam vel ad beneficium aliquod archidyacono vel decano presentatur, fiant tres proclamationes, ut in matrimonio, super dicta presentatione, et citentur omnes qui sua credent interesse ad videndam admissionem ipsius, et dicendum quicquid velint proponere seu opponere de jure contra dictam1 presentationem, et si nullus comparuerit contra presentatum, tunc examinetur presentatus de scientia, moribus et vita. 
Et si ydoneus fuerit, admittatur; et si non fuerit ydoneus, non admittatur; et si aliquis comparuerit et se opposuerit dicte presen- tationi, vel si plures fuerint ad ipsum beneficium presentati, tunc archidyaconus vel decanus causam oppositionis et de jure presentatorum cognoscat, et qui potior fuerit in jure ad dictam ecclesiam admittatur, nec occasione litis vel controversie per aliquam compositionem vel conventionem ecclesiarum aut fructuum partitio fiat, et si quid contra hoc factum fuerit, illud decernimus irritum et inane. 
(P12) Prohibemus etiam ne fiant resignationes ecclesiarum, nisi in manibus prelati ecclesie, alioquin resignatio non tenet saltem quoad ecclesiam. 
(P13) Precipimus etiam decanis ruralibus quod in suis decanatibus diligenter inquirant utrum aliqui filii sacerdotum vel illegitime nati obtineant aliqua beneficia ecclesiastica sine dispensatione sedis apostolice. 
Quos si invenerint, nuncient patronis beneficiciorum quod ipsa beneficia congerant personis ydoneis, et nomina talium sub pena excommunicationis superiori suo remittant. 
(P14) Nullus filius sacerdotum obtineat beneficium in quo pater suus immediate deservivit. 
(P15) Decani etiam infra duos menses proximos faciant congregationem suorum presbyterorum, et precipiant cuilibet presbytero et curato maxime quod habeat ista statuta hujus synodi, et ea intelligat et legat. 
Et si presbyteri statuta non intelligent, decanus exponat ea presbyteris, et precipimus omnibus presbyteris curatis, sub pena exommunicationis, quod ista habeant statuta, et ea sepius legant et intelligent omnes articulos statutorum, per quos incurritur sententia suspensionis et excommunicationis seu interdicti ipso facto, et que sub eisdem penis precipiuntur observari exponant suis subditis, tam in ecclesiis suis, quam alibi in lingua propria. 
Et doceant suos subditos quam periculosa sit excommunicatio que repellit hominem a participatione sacramentorum et a communione fidelium, scilicet ab ecclesia militante et triomphante et doceant subditos suos quia sententia excommunicationis, etiamsi sit injusta, timenda est et tenenda, et hoc ipsi presbyteri faciant ad minus semel in mense, et ipsi presbyteri admittant sive in ecclesia sive extra excommunicatos et interdictos ad predicationem, et post predicationem eos expellant ab ecclesia. 
(P16) Decani non faciant assisiam vel talliam super presbyteros suos. 
Decani pro nuptiis consanguineorum suorum non mittant presbyteris sibi subditis joculatores remunerandos, nec presbyteri suis sociis, nec clerici clericis. 
Decani et presbyteri non emant a questuariis futuros proventus seu questus faciendos. 
(P17) Item precipimus omnibus decanis et sacerdotibus conciliorum sub pena suspensionis et excommunicationis, quod quolibet anno excessus contingentes in decanatibus et parochiis eorum et ad nostram correctionem spectantes, officiali nostro vel illi qui erit ex parte ipsius referant fideliter, cum super hoc fuerint requisiti. 
(P18) Item, prout antecessores nostri statuerunt, precipimus universis conciliorum decanis quod ipsi diligenter inquirant numerum et nomina ecclesiarum in quibus investiti personaliter non deserviunt, et nobis seu officiali nostro remittant. 
(P19) Item, similiter inhibemus ne aliquis decanus presbyteros extra Leodiensis dyocesi ab alienis quibuscumque episcopis ordinatos permittant in suo decanatu celebrare, nisi per litteras nostras eis ostenderint ipsos super hoc esse licentiatos et tunc eos licentia nostra concessa terminos excedere non permettant. 
(P20) Item, statuimus, prout antecessores nostri statuerunt, quod decani conciliorum singulis annis personaliter in Cena Domini consecrationi erismatis intersint reverenter et decenter, nisi legitimo detenti sint impedimento, et tunc sacerdotes pro se mittant, qui ipsos legitime excusent et eorum vices gerant. 
(P21) Decani vero crismate ad loca sua deportato, illud sacerdotibus suis personaliter et reverenter, si fieri potest, venientibus tradant, alioquin sacerdotibus notis et fide dignis, pro se missis in honesto habitu, munda et honesta vasa deferentibus, sanctum erisma et oleum sanctum et oleum infirmorum, sub debita distinctione signorum distribuant sine exactione alicujus pecunie, precii pro laboribus et expensis, mandantes quod de cetero nulli layco predicta tradantur deferenda. 
(P22) Precipimus etiam, prout antecessores nostri preceperunt, omnibus archidyaconis ne aliquem vicarium in suis archidyaconatibus ad aliquam ecclesiam admittant, nisi prius vicarius juraverit quod sine diminutione stipendii dari consueti admittitur, nec admittant aliquem in vicarium qui in aliena ecclesia est canonice investitus vel vicarius legitimus, et precipimus omnibus archidyaconis ut vicariis faciant debitam competentiam assignari. 
(P23) Suspendimus etiam ab officio omnes vicarios qui investitis aliquid dant, concedunt vel promittunt ad suspendendum, supplantandum alios et obtinendum vicarias. 
(P24) Item, precipimus omnibus archidyaconis, quod quando visitant ecclesias sui archidyaconatus, et invenerint in ecclesia defectum in libris missalibus et aliis, ad que major decima parochie tenetur, ipsi moneant detentores dicte decime quod predictum defectum sive defectus suppleant infra terminum competentem, alioquin fructus dicte decime inbanniant et saisiant auctoritate nostra, donec de predictis fuerit satisfactum. 
Et quicumque post hujusmodi inbannitionem de hujusmodi fructibus se intromiserit, si est persona religiosa vel ecclesiastica, ipsam a divino officio suspendimus ipso facto; si vero layca, ipsam eo facto excommunicamus. 
Damus autem archidyaconis potestatem relaxandi sententias, quando de premissis fuerit satisfactum. 
(P25) Item, ordinamus et precipimus omnibus investitis et rectoribus parochialium ecclesiarum, et aliis ecclesiarum prelatis, quod statutis temporibus successive prout onus beneficii eorum requirit, se faciant in presbyteros ordinari, et in suis ecclesiis personaliter deserviant, alioquin ipsos suspendimus ab officio. 
Et si in ipsa suspensione per mensem steterint, ipsos excommunicamus, nisi super hoc cum ipsis fuerit dispensatum ab eo qui in hoc faciendi habuerit potestatem. 
(P26) Item, inhibemus etiam ne aliquis de beneficio ecclesiastico in temporalibus seu spiritualibus ad ipsum beneficium spectantibus se aliquatenus intromittat, antequam ad ipsum beneficium canonice admissus fuerit vel receptus ad ipsum beneficium ab ipso prelato habente super hoc potestatem. 
Et nos omnes intromittentes seu ingerentes se de beneficio ecclesiastico in spiritualibus vel temporalibus, antequam ad ipsa admissi vel recepti canonice fuerint, excommunicamus et excommunicatos denunciamus. 
Et nichilominus declaramus ipsos a jure, si quid eisdem ex presentatione seu collatione aliqua eis competat ad ipsum beneficium, cecidisse ipso jure. 
(P27) Ordinamus etiam quod vicarii habeant competentiam quindecim librarum alborum ad minus, nisi loca sint solempnia, vel habeant onera adeo magna, quod ratione predicta eis plus debeat assignari, et hoc taxationi archidyaconi committimus de consilio ordinarii faciende, que fieri volumus tam de ecclesiis parochialibus que subsunt archidyaconis, quam de aliis qui a jurisdictione archidyaconorum sunt exempte, quam etiam de capellis. 
Volumus etiam quod a predictis archidyaconis taxetur de quibus bonis et qualibus dicta competentia recipi debeat. 
(P28) Item, committimus archidyaconis et decanis quod inquirant de ecclesiis defalcatis, et nobis referant quot ecclesie sunt defalcate et per quos et in quibus, et nos omnes defalcationes ecclesiarum minus legitime factas revocamus, et precipimus sub pena excommunicationis omnibus qui bona ecclesiarum habeant per defalcationem minus legitime factam, quod ea ecclesiis a quibus sunt defalcata restituant, et de receptis satisfaciant eisdem infra quatuor menses a tempore presentis concilii, alioquin omnes dicta bona sic defalcata detinentes, si sint persone religiose vel ecclesiastice suspendimus a divinis, si layci sint, eas excommunicamus. 
(P29) Item, committimus archidyaconis quod ubicumque sunt ecclesie adeo tenues quod investiti de redditibus earum non possunt honeste sustentari de decimis vel aliis bonis que recipiuntur a patronis suis, sive patroni sint ecclesiastice persone sive seculares, ratione ipsarum ecclesiarum, sive juris patronatus competentem portionem investitis assignent; 
et si defectus fuerit in bonis patronorum, cogantur parochiani ad supplementum. 
(P30) Item, in virtute sancte obedientie inhibemus officiali nostro, archidyaconis, decanis et quibuscumque aliis prelatis, capitulis et conventibus civitatis et nostre dyocesis Leodiensis, ad quos admissiones, institutiones, cure collationes seu receptiones aliquarum ecclesiarum, capellarum seu beneficiorum ecclesiasticorum de jure seu consuetudine pertinent, ne pro admissione, institutione, cure collatione seu receptione alicujus beneficii ecclesiastici, pecuniam exigant vel recipiant, aut aliud commodum temporale, cum hoc fieri non possit sine vicio simonie. 
Et nos omnes et singulos prelatos cujuscumque conditionis vel status existant, pro admissione, institutione, cure collatione seu receptione alicujus beneficii ecclesiastici faciendis pecuniam seu aliud commodum temporale petentes et recipientes, et omnes consilium et auxilium ad hoc exhibentes, suspendimus ab officio ipso facto. 
(Q) De sententia excommunicationis 
(Q1) Cum incendiarii et effractores ecclesiarum et monasteriorum umb sint ipso facto auctoritate canonis excommunicati, et incendiarii aliarum rerum et bonorum ecclesiarum et monasteriorum sint tanquam sacrilegi excommunicandi, nos ipsos incendiarios, invasores, raptores et detentores grangiarum, domorum et aliarum rerum et bonorum ecclesiarum et monasteriorum et eorum complices et fautores in hac parte excommunicamus et excommunicatos denunciamus. 
Et precipimus omnibus rectoribus ecclesiarum, quod saltem quolibet mense semel dictam canonis et nostram excommunicationis sententiam innovent, et aggravent in ipsos excommunicatos, candelis accensis, campanis pulsatis, in speciali de quibus eisdem constiterit, et in generali de quibus eis non constiterit. 
Et si a tempore perpetrati delicti hujusmodi malefactores non satisfecerint ecclesiis quibus damnum intulerunt, infra quindenam, si sint domini hujusmodi malefactores habentes terram et districtum, eorum tunc terras et districtum statuimus esse suppositos et supponimus ecclesiastico interdicto. 
Si vero terram vel districtum non habent, statuimus quod per decanum concilii vel presbyterum loci, in quo hujusmodi delictum est perpetratum, dum hoc eis innotuerit per evidentiam facti, testes ydoneos, quos audiendi ipsis conferimus potestatem, aut per famam publicam, denuncientur judici seu domino sub cujus districtu iidem malefactores morantur vel consistunt, predictum delictum sic esse factum. 
Et si dominus vel judex sub quo dictus malefactor consistit vel moratur, post dictam denunciationem infra quindecim dies justitiam non fecerit de dicto malefactore, tunc dictum dominum et ejus justitiam excommunicamus et excommunicatos denunciamus. 
Et si ipse dominus et ejus justitia dictam excommunicationem per quindecim dies sustinuerint, precipimus ex tunc per singulos presbyteros dicti decanatus in dictum dominum et ejus justitiam innovari et aggravari dictam excommunicationis sententiam singulis diebus dominicis et festivis, candelis accensis, campanis pulsatis, uxores et earum familias extra ecclesiam tenendo. 
Et si ipse dominus vel ejus justitia et complices dictam excommunicationis sententiam per alios quindecim dies sustinuerint animo indurato, statuimus quod ex tunc tota terra et districtus ipsius domini sint suppositi et supponimus eosdem ecclesiastico interdicto; 
et nihilominus, in locis in quibus hujusmodi violentia facta fuerit et dicti malefactores commorantur, cessetur a divinis, nec resumantur organa sine mandato nostro vel nostri officialis speciali. 
(Q2) Item excommunicamus et precipimus excommunicatos denunciari omnes illos qui immunitates ecclesiarum violant, videlicet qui hominem de ecclesia vel ejus cimeterio extraxerint, vel quolibet alio modo violaverint ecclesiam, et si ipsi violatores infra septem dies a tempore perpetrati delicti non restituerint hominem ecclesie predicte a qua eum receperunt, statuimus quod ex tunc sententia excommunicationis predicta in eosdem, eorum complices et fautores innovetur et aggravetur singulis diebus dominicis et festivis, candelis accensis et campanis pulsatis. 
Et si dicti malefactores per alios quindecim dies dictam excommunicationem animo sustinuerint indurato, statuimus quod ex tunc cessetur a divinis in locis in quibuscumque tales violatores fuerint vel morantur, quamdiu ibidem morantur, et per triduum postquam recesserint a dicto loco. 
Et quia nonnulli judices et alii, dum hominem quem ab ecclesia extrahere volunt pro delicto sibi imposito, non audent extrahere propter censuram ecclesiasticam vitandam ab eadem, per excogitatam maliciam obsident et custodiunt ecclesiam manibus armatis, et defendunt ne victualia homini existenti in ecclesia conferantur, ut ipsum hominem in ecclesia existentem fame compellant exire ecclesiam, nos talia fieri ulterius prohibemus, et precipimus presbyteris ecclesie et aliis Christi fidelibus in qua idem homo confugit, ut dicto homini alimentay et vita necessaria administrari faciant, et obsidentes ecclesiam, si ad monitionem presbyteri ejusdem ab obsessione predicta non recedant, et ipsi homini alimenta administrari non permettant, nominatim eos excommunicet presbyter loci auctoritate nostra et excommunicatos denunciet, et nomina ipsorum et seriem facti officiali nostro rescribat. 
Et si ipsi excommunicati nichilominus perstiterint in sua malicia, nec recesserint ab obsidione predicta, statuimus quod in quibuscumque locis ex tunc venerint seu morentur dicti obsidentes seu custodientes ecclesiam, cessetur a divinis, nec resumentur organa sine mandato nostro vel officialis nostri speciali. 
Et nos ecclesiam sic obsessam, a qua ipsi obsidentes moniti, ut dictum est, non recedunt, supponimus ecclesiastico interdicto. 
Si vero dubitetur utrum fugiens ad ecclesiam propter delictum ab eo commissum sit ecclesia defendendus, scribatur factum nostro officiali, et quod per ipsum officialem decretum fuerit observetur. 
(Q3) Item, precipimus et mandamus quod omnes capientes clericos vel ecclesiasticas personas, cum eorum complicibus et fautoribus in hac parte, propter hoc auctoritate canonis excommunicati denuncientur nominatim, si nomina ipsorum sciri potuerint, alioquin generaliter publice singulis diebus dominicis et festivis, candelis accensis, pulsatis campanis excommunicati denuncientur, statuentes quod loca in quibus clerici vel ecclesiastice persone capiuntur, seu loca in quibus capti detineantur, dummodo per diem et noctem detenti fuerint ibidem, supposita sint ecclesiastico interdicto, et in locis in quibus clerici seu ecclesiastice persone captivi deducuntur sine mora unius diei ibidem facienda, cessetur a divinis per triduum. 
Et in quibuscumque locis capientes seu detinentes clericos venerint, dummodo presbytero loci hoc constiterit, quamdiu ibidem extiterint, cessetur a divinis, et si ibidem pernoctaverint per biduum post eorum recessum. 
(Q4) Item, excommunicamus omnes judices, scabinos et justitiam secularem exercentes et dominos temporales, per quorum loca et 
districtum clerici captivi deducuntur, seu in quorum locis detinentur, si clericos a manibus dictorum capientium non liberaverint, seu arrestaverint et detineant, dummodo ipsi domini, scabini, justitia et judices 
sciverint ipsos clericos esse captos, et a manibus dictorum capientium per suam potentiam deliberare potuerint eosdem. 
Et si capientes clericos sint domini temporales, et terram sive districtum habeant, ipsos clericos infra triduum a tempore perpetrati delicti a dicta captivitate non deliberaverint, vel exire permiserint, ex tunc tota terra eorum supposita sit ecclesiastico interdicto. 
(Q5) Preterea statuimus quod clerici seu capellani dominorum seu nobilium vel aliarum personarum qui fuerint pro injectione manuum in clericum vel causa aliquorum excessuum sententia excommunicationis innodati, dominis suis in hujusmodi injuriis consilium vel auxilium verbo aut facto non impendant, alioquin noverint se eadem sententia innodatos, sed ipsos dominos suos excommunicatos modis omnibus quibus potuerunt inducant, ut de hiis pro quibus excommunicati existunt satisfaciant. 
Quod si infra mensem eosdem dominos suos inducere nequiverint, ex tunc omnino recedant ab eisdem, nec eis communicent, alioquin ipsos clericos et capellanos qui ultra id tempus mensis cum dictis dominis suis excommunicatis permanserint et eis communicaverint, majori excommunicatione excommunicamus, et statuimus esse excommunicatos, et eos precipimus per singulos presbyteros publice, candelis accensis, campanis pulsatis, denunciari excommunicatos. 
(Q6) Item, excommunicamus et excommunicatosq denunciari mandamus omnes dominos, principes et judices, et alios quoscumque cujuscumque conditionis vel status existant, qui rectoribus et investitis ecclesiarum et aliis personis ecclesiasticis inhibent, et minas eisdem imponunt ne morari possint in parochiis et locis suis, et accedere ad ecclesiamr et loca sua, propter quod pluries divina officia in nostra dyocesi impediuntur. 
Et etiam excommunicamus omnes illos et excommunicatos denunciamus qui in premissis consilium adhibent et premissa fieri procurant.
(Q7) Item, statuimus ut occisores, mutilatores et percussores atrociter clericorum et ecclesiasticarum personarum, et clericos capientes et in captivitate detinentes, seu per captivitatem aliquam pecuniam ab eis extorquentes, propter hoc auctoritate canonis excommunicentur per omnes ecclesias civitatis et dyocesis Leodiensis, et omnes operam seu consilium ad hoc adhibentes ab omnibus presbyteris et ecclesiarum rectoribus, singulis diebus dominicis et festivis, candelis accensis, campanis pulsatis, nominatim de quibus constiterit et generaliter de quibus non constiterit excommunicati denuncientur et ab omnibus arctius evitandi, donec sufficienter satisfecerint de commisis et a sede apostolica meruerint beneficium absolutionis obtinere. 
(Q8) Preterea, locus omnis ad quem venerint tales excommunicari, quamdiu ibidem fuerint, et post duos dies sequentes immediate a recessu ipsorum, si in eodem loco biberint vel comederint, et per duos dies sequentes ulterius si in eodem loco pernoctaverint, et locus in quo talis violentia facta fuerit, et in quo dicti malefactores per octo dies moram traxerint, sit interdictus. 
Et si hujusmodi sacrilegi seu malefactores terram seu jurisdictionem vel districtum habuerint, et si infra tres menses a tempore perpetrati delicti ad arbitrium nostrum non satisfecerint de delicto, eorumdem terra et districtus ex tunc ecclesiastico ipso facto sint suppositi interdicto. 
(Q9) Preterea si domini terre in quorum districtibus manent et ubi domicilium habent hujusmodi sacrilegi, vel ubi tam enorme scelus commissum exstiterit, tam nepharios sacrilegos et nephandos in suis districtibus sustinuerint, et contra eos ad privationem bonorum et proscriptionem de terra non processerint, et justitiam, prout ex officio suo tenentur, super hoc non fecerint infra quindecim dies postquam de delicto hujusmodi constiterit eisdem per famam publicam vel per denunciationem decani seu presbyteri loci, quam ab ipso decano seu presbytero loci fieri precipimus sub pena excommunicationis quam cito, per famam, querimoniam alicujus, aut evidentiam rei, testimonium, aut alio modo constiterit seu alias legitime, statuimus quod ex tunc ipsi domini terre et eorum judices, scabini et justitia, excommunicationis sententiam incurrant. 
Et si per quindecim dies dictam excommunicationem animo sustinuerint indurato, ex tunc tota terra eorum ecclesiastico sit supposita interdicto, et contra eos nihilominus procedatur, prout requisierit protervitas delinquentis. 
(Q10) Item, statuimus et precipimus, ut ubicumque bona bona ecclesiarum vel ecclesiasticarum personarum mobilia fuerint violenter accepta seu imbannita per judicem secularem, vel immobilia arrestata vel occupata, si hoc decano vel presbytero loci innotuerit, quibus in hoc fidem adhibemus et adhiberi precipimus, cessetur a divinis ibidem, donec dicta fuerint legitime restituta et dearrestata, et satisfactum fuerit de commissis, nec resumantur organa1 sine nostro vel officialis nostri speciali mandato. 
Et si dominus vel judex loci premissa fecerit, ipso facto sit excommunicatus; 
et si per quindecim dies hujusmodi excommunicationem animo sustinuerit indurato, tota terra dicti domini vel judicis ex tunc supposita sit ecclesiastico interdicto. 
Si vero persona secularis jurisdictionem in dicto loco non habens premissa fecerit, sententiam excommunicationis incurrat, ipso facto. 
Precipimus decano et presbytero loci, ut domino seu judici loci premissa denuncient; et si ipse dominus infra triduum, postquam de premissis eidem constiterit per denunciationem decani vel presbyteri loci, evidentiam rei, famam publicam, seu alias legitime, premissa impedimenta vel injurias cessare non fecerit, statuimus quod ex tunc domini et justitia ejusdem loci sive sint villici, scabini vel alii sint ipso facto excommunicari; 
et si ipsi domini et justitia sua per quindecim dies dictam excommunicationem sustinuerint animo indurato, ex tunc tota terra et districtus eorumdem suppositi sint ecclesiastico interdicto. 
Intelligimus autem bona mobilia esse detenta, ubi per noctem et diem continue detinentur. Si vero per alia loca deferantur sine intermissione temporis unius diei, ex tunc in dicto loco cessetur a divinis quamdie dicta bona ibidem fuerint, et ipsis bonis a dicto loco depositis, presbyter organa resumere poterit. 
(Q11) Item, excommunicamus et ipso jure excommunicatos denunciamus quoslibet dominos laycos vel eorum officiarios vel ballivos, aut villicos seu forestarios quorumlibet dominorum, aut consiliarios eorumdem, qui aliqua statuta ediderint, consuetudines induxerint contra ecclesiasticam libertatem, et scriptores dictorum statutorum et judices qui secundum statuta vel consuetudines hujusmodi presumpserint judicare, et nichilominus statuta et consuetudines contra ecclesiasticam libertatem inducta et sententias ex eis prolatas decernimus non tenere, et actionem seu exceptionem ex talibus sententiis non competere. 
Et si aliquis secundum statuta vel consuetudines inducta seu inducenda ulterius presumpserit judicare, sententiam excommunicationis incurrat, et in quibus locis talis excommunicatus venerit et moram fecerit, cessetur a divinis, quousque de premissis nobis satisfecerit competenter. 
(Q12) Item, excommunicamus omnes illos, et denuncientur excommunicati, qui constituerunt et preceperunt, seu constitui vel precipi fecerunt et mandaverunt, seu bannum aliquem super hoc fecerunt, quod extra terram eorum nullus laycus debeat vocari in jus coram quocumque judice ecclesiastico, vel laycos quoslibet querimoniam deferentes coram nobis vel nostro officiali, vel quolibet judice ordinario vel delegato in rebus vel personis leserint, vel aliquomodo propter hoc turbaverint, et eos laycos qui absque nostra auctoritate res ecclesiarum vel ecclesiasticarum personarum invaserint vel imbanniverint per manum laycalem. 
Et quia nonnulli judices et domini temporales cum aliquis clericus vel laycus aliquem coram nobis seu officiali nostro, seu alio judice spirituali in causam traxerint, patrem, matrem, fratres seu consanguineos ipsius in causam trahentis coram judice spirituali capiunt et detinent, et bona eorumdem saisiunt, arrestant, ut per hoc agere volentem coram spirituali judice cogant desistere a prosecutione juris sui, nos talia sub anathematis interminatione fieri prohibemus, et excommunicamus et excommunicatos denunciamus omnes dominos, ballivos, forestarios et judices quoscumque, et omnes consilium, auxilium et opem in hoc prestantes, qui patrem, matrem, fratrem seu quoscumque alios consanguineos vel amicos trahentis aliquem in causam coram nobis propter hoc ceperint, detinuerint, arrestaverint, vel bona eorum saisierint vel occupaverint, et in locis in quibus talia, et ea que in statuto proxime supraposito continentur facta fuerint, cessetur a divinis, nec resumantur organa sine mandato nostro vel officialis nostri speciali. 
(Q13) Insuper excommunicamus illos et denuncientur excommunicati, qui portatores litterarum et executores mandatorum a nobis seu nostro officiali vel a quocumque judice ecclesiastico destinatorum, aut sacerdotes mandata judicum ecclesiasticorum exequentes et observantes capiunt et detinent seu spoliant aut bona eorum aut eis attinentium imbanniunt vel occupant, et cessetur a divinis ubicumque executores mandatorum, vel portitores litterarum a nobis seu ab officiali nostro seu a quocumque judice ecclesiastico destinatarum, aut querimoniam coram ecclesiastico judice deponentes, vel officialem nostrum adeuntes, vel eorum bona capiuntur, auferuntur vel detinentur, quamdiu hujusmodi violentia duraverit, nec resumantur organa sine mandato nostro vel officialis nostri speciali. 
(Q14) Et quia, ut intelleximus, nonnulli domini temporales, judices, scabini, ballivi et alii, cum portatores litterarum et executores mandatorum predicti ad loca sua venerint, eosdem capiunt et arrestant, seu bona eorum occupant, ad excusationem eorumdem dicentes, quod hoc non faciunt ratione litterarum, et executionis predictarum, sed ratione quorumdam excessuum seu debitorum aliquorum impositorum ipsis portatoribus seu aliis executoribus ab eisdem dominis, judicibus, ballivis et aliis. 
Cum fraus et dolus nulli patrocinari debet, statuimus quod non obstantibus excusationibus talibus, ad excommunicationis sententiam contra eos procedatur, et secundum formam superius expressam, nisi forte ipsi domini, judices, ballivi seu alii malefactores in hac parte coram decano seu loci presbytero per juramentum proprium vel testes ydoneos, seu alias legitime docuerint infra triduum a tempore captionis et arrestationis predictarum, ipsos portitores seu executores, si layci sint, aliquod delictum manifestum commisisse, et quod propter hoc vel aliam causam legitimam, et non fraudem presentis statuti, et ecclesiatice libertatis talia attentarunt. 
Si vero ipsi portitores et executores clerici fuerint, tunc cum ipsi domini, judices, ballivi et alii non habeant in eosdem clericos jurisdictionem, a pena dicti statuti non potuerunt excusari. 
Et simili modo statuimus procedi contra illos de quibus fit mentio in statuto proximo supra posito. 
(Q15) Item, excommunicamus et excommunicati denuncientur omnes illi qui manus injecerint vel violentiam intulerint in rebus vel personis aliquorum predictorum, vel qui inhibent clericis vel laycis, ne pro suorum negotiorum prosecutionibus, que ad forum ecclesiasticum pertinent, nos vel officialem nostrum vel ecclesiasticum judicem adeant, seu per litteras apostolicas coram judice ecclesiastico experiantur. 
(Q16) Item, cum cause matrimoniales, nativitatis alicujus, usurarum,  simonie, perjurii, adulterii, fidei violationis, juris patronatus, electionum et plures alie ad forum ecclesiasticum pertineant secundum canonicas sanctiones, ita quod secularis judex de talibus causis ecclesiasticis cognoscere non poterit nec debet, nos excommunicamus et excommunicatos denunciamus omnes judices et ballivos, scabinos et justitias seculares quascumque, qui de talibus causis cognoscere et judicare scienter presumpserint, et nichilominus sententias et processus judicum secularium quorumcumque habitos seu habendos super causis hujusmodi ecclesiasticis, tanquam a non suo judice factos cassamus seu irritos et penitus non tenere nec valere nunciamus. 
(Q17) Item, excommunicamus et denuncientur excommunicati qui conspirationem vel colligationem aliquam seu fédéra fecerint de non offerendo sacerdoti, seu in nuptiis, seu in exequiis mortuorum, aut alias, seu de non solvendo decimas debitas et consuetas, seu aliquid faciendo vel non faciendo quod cedit contra jura parochialia et ecclesiasticam libertatem. 
(Q18) Item, cum nonnulli principes, domini et judices seculares Leodiensis dyocesis tyrannica pravitate adeo ecclesias et ecclesiasticas personas graviter molestent et perturbent, quod ipse ecclesie et ecclesiastice persone sub eorum dominio constitute deterioris conditionis existunt quam sub Pharaone fuerant qui legis divine notitiam non habebat, tallias, exactiones, petitiones et servitia indebita dictis ecclesiis et ecclesiasticis personis imponere, et ab eisdem recipere et exigere non verentur, adeo quod quidam eorum abusum hujusmodi frequentibus actibus induxerunt pro consuetudine facienda, licet in talibus contra libertatem ecclesiasticam perpetratis consuetudo aliqua induci non potest, que potius dicenda est corruptela, cum tanto sint graviora peccata, quanto diutius detinent infelicem animam alligatam, nos hac generali synodo predictis principibus, dominis et judicibus secularibus quibuscumque inhibemus districtius, ne ab ecclesiis, monasteriis vel ecclesiasticis personis hujusmodi exactiones, tallias illicitas et servitia indebita, nomine petitionis vel quocumque alio nomine vel colore imponant, vel ab eisdem recipiant vel exigant. (Q19) Et sub pena excommunicationis ipsis monasteriis, ecclesiis et ecclesiasticis personis inhibemus, ne ipsis principibus, dominis et judicibus secularibus conferant vel solvant hujusmodi tallias, exactiones vel servitia Sub nomine petitionis seu quocumque alio, cum hoc sit contra ecclesiasticam libertatem, alioquin recipientes hujusmodi tallias, exactiones et servitia et quorum consilio vel auxilio talia facta fuerint, statuimus esse vinculo excommunicationis ipso facto  innodatos, et si ipsi principes, domini, judices seculares violenter et contra voluntatem monasteriorum, ecclesiarum et ecclesiasticarum personarum bona eorumdem receperint, invaserint, vel arrestaverint, seu recipi, invadi, vel arrestari fecerint et mandaverint, ratione talliarum, exactionum et servitiorum predictorum, ex tunc precipimus eosdem et omnes eorum complices et fautores in hac parte excommunicari et excommunicatos denunciari, et si ipsi principes, domini et judices infra quindecim dies ex tunc proximo sequentes ab invasione, receptione et arrestatione non destiterint moniti super hoc, et ea que de bonis ipsorum monasteriorum, ecclesiarum seu ecclesiasticarum personarum abstulerint eisdem monasteriis, ecclesiis et ecclesiasticis personis integraliter non restituerint, tota terra dictorum principum, dominorum seu judicum et districtus eorum supposita et suppositi sunt ecclesiastico interdicto, et in quibuscumque locis aliis ex tunc ipsi venerint, biberint vel comederint pernoctando, per triduum cessetur a divinis. 
(Q20) Item, excommunicamus et excommunicatos denunciamus omnes dominos et singulos, judices seculares, scabinos et quascumque justitias seculares, qui clericos vel ecclesiasticas personas scienter super re mobili quocumque jure debitis, dampnis vel aliis actionibus personalibus citant, in causam trahunt seu litigare compellunt coram justitia seculari, et procurantes premissa, et omnes qui consilium et auxilium in premissis prestiterint, et omnes justitiarios et alios qui occasione judicii alicujus redditi seu pronunciati contra clericos modo predicto et in foro predicto manum apponent ad personas, res, possessiones clericorum, et nichilominus sententiam in dicto foro contra clericos latam tanquam a non suo judice et ab excommunicatis prolatam decernimus nullam esse ipso jure, mandantes omnibus sacerdotibus locorum in quibus premissa facta fuerint, sub pena suspensionis late sententie, ut cum eisdem constiterit de violentiis predictis per evidentiam rei, famam publicam seu alias, cessent a divinis sine alterius expectatione mandati, et auctores hujusmodi violentie excommunicent et excommunicatos denuncient, in generali de quibus non constiterit et in speciali de quibus constiterit. 
(Q21) Item, cum nonnulli principes, domini et judices seculares, cum directe, propter censuram ecclesiasticam et penas super hoc constitutas, contra monasteria, ecclesias et ecclesiasticas personas et eorum bona non audeant aliquid attentare, indirecte excogitatis quibusdam malitiis inhibent suis subditis ne aliquis colat terram dictorum monasteriorum, ecclesiarum vel ecclesiasticarum personarum, vel alias quam proprias, vel ad eorum molendina molant, vel aliquid simile, propter quod ipsa monasteria, ecclesie vel ecclesiastice persone grave dispendium et gravamen incurrunt, nonnulli etiam de predictis laycis per nequitias alias ponunt seu poni faciunt dicta monasteria, ecclesias et ecclesiasticas personas extra tuitionem et defensionem eorumdem, concedentes malis et perversis licentiam, ymo potius auctoritatem contra ipsa monasteria, ecclesias vel ecclesiasticas personas insurgendi vel malignandi, ut per hoc ipsi principes, domini et judices seculares quod a monasteriis et ecclesiis et ecclesiasticis personis requirunt, licet illicitum sit, consequantur, nos tantis fraudibus et iniquitatibus obviare volentes, precipimus omnibus principibus, dominis, et judicibus secularibus et civitatis et dyocesis Leodiensis, ne de cetero talia facere presumant, statuentes quod si qui eorumdem per se vel per alium terras aut possessiones dictorum monasteriorum, ecclesiarum vel ecclesiasticarum personarum, coli et arari inhibuerint, vel ad molendina eorum moli, vel aliquid simile fieri mandaverint directe vel indirecte, vel ipsa monasteria, ecclesias vel ecclesiasticas personas extra tuitionem suam posuerint, et ab injuriatoribus et invasoribus eorum non defenderint super hoc requisiti, ipso facto sententiam excommunicationis incurrant, et omnes qui eis opem, consilium et auxilium prestant in hac parte, cum ex gladii potestate eisdem concessa teneantur ecclesias et ecclesiasticas personas defensare, et si per unum mensem dictam excommunicationis sententiam animo sustinuerint indurato, in quibuscumque locis ex tunc venerint, biberint seu comederint pernoctando, per triduum cessetur a divinis sine alterius expectatione mandati. 
(Q22) Item, statuimus quod si aliqui nobiles et aliiw ad prelia vel aliquas expeditiones procedentes jacuerint in grangiis, curtibus, seu possessionibus vel bonis ecclesiarum vel ecclesiasticarum personarum, vel monasteriorum, quod tamen fieri sub pena excommunicationis prohibemus, et dampna aliqua vel rapinas ibidem fecerint, si infra quindenam a tempore perpetrati delicti, requisitione et monitione super hoc premissa, de dampnis et injuriis irrogatis ab eisdem, lesis et dampnum passis non satisfecerint, ipso facto sententiam excommunicationis incurrant. 
Et si per quindecim dies animo indurato steterint in dicta sententia, ipsam excommunicationis sententiam in eosdem innovent et aggravent singuli presbyteri singulis diebus dominicis et festivis, candelis accensis, campanis pulsatis, et nichilominus contra eosdem procedatur sicut contra invasores bonorum ecclesiarum et ecclesiasticarum personarum est procedendum, secundum quod superius est expressum. 
(Q23) Item, excommunicamus, excommunicatos denunciari precipimus, omnes illos tam nobiles quam alios, qui homines nostre majoris et aliarum ecclesiarum nostre dyocesis ipsis censum capitale solventes, vel de familia eorumdem existentes, pretextu advocationis, seu habitationis vel alterius coloris, exactionibus, petitionibus vel aliis servitutibus opprimunt vel molestant, aut mobilia ipsorum post eorum mortem accipiunt violenter. 
(Q24) Item, excommunicamus et denuncientur excommunicati qui grangias ecclesiarum vel ecclesiasticarum personarum clauserint, vel terras eorum coli inhibuerint, vel pecora eorum acceperint, aut a communibus pascuis ubi pasci consueverunt expulerint. 
Omnes predicti quolibet mense, in prima dominica mensis, a quolibet sacerdote parochiali denuncientur excommunicati in generali, specialiter vero ubicumque constiterit sacerdoti de aliquo predictorum nominatim, predictos malefactores et omnes qui consilium, mandatum et auxilium prestiterint, ipse sacerdos incontienti quam scito sciverit, non expectato termino mensis, denuntiet excommunicatos, sine alterius expectatione mandati, singulis diebus dominicis et festivis, candelis accensis, campanis pulsatis, nec eos absolvat sine nostro vel officialis nostri mandato speciali. 
In qua excommunicatione si per quindenam permanserint, uxores eorum et familie, monitione trium dierum premissa, ab ingressu ecclesie arceantur, et si per aliam quindenam perduraverint, totum districtum eorum, ballivatum vel villicatum ecclesiastico supponimus interdicto, et precipimus denuntiari interdictum. 
(Q25) Item, excommunicamus omnes et singulos et universos qui pascua communia in sicco vel humido, in silvis vel terris, constituta in villia aliquarum ecclesiarum nostre dyocesis seu ipsarum allodiis, vel hominum ad ecclesias vel villas earum pertinentium invaserint, occupaverint, vel appropriaverint violenter, nisi ea infra septem dies post hujusmodi sententie publicationem, quam a quolibet sacerdote proxima secunda dominica post hanc synodum fieri volumus, eadem pascua dimiserint et communitati restituerint, ita quod amplius se de eis nullatenus intromittant. 
Precipientes districtius, quod nisi hoc fecerint, denuncientur singulis diebus dominicis et festivis, candelis accensis, campanis pulsatis, publice et solempniter excommunicati tanquam predones et rei publice invasores. 
In qua excommunicatione si per quindecim dies perstiterint, uxores eorum et familie monitione trium dierum premissa, ab ingressu ecclesie arceantur. 
Eadem sententia percellentes omnes illos qui de cetero super communibus pascuis similia attemptabunt, mandantes quod singuli sacerdotes contra eos de quibus ipsis constiterit premissa in posterum attemptari, nominatim procedant modo predicto. 
Ubicumque vero specialiter aliquis sacerdos de aliquo suo parochiano vel de aliquibus aliis sciverit quod aliqui de predictis pascuis occupent vel occupaverint, contra illum vel illos incontinenti procedat pena  supradicta, sine alterius expectatione mandati. 
Quod si scienter hoc omiserit id facere, ipso facto ab officio sit suspensus. 
(Q26) Item, precipimus quod quilibet layci, sive nobiles seu alii qui antiquarum occasione decimarum quas in aliquibus parochiis percipiunt, vel ex largitione vel donatione nobilium, vel alia quacumque occasione decimas novalium in terris propriis seu aliis in quibuslibet parochiis obvenientes occupant, attrahunt vel sibi vindicant, penitus ab occupatione, attractione et usurpatione earumdem decimarum novalium desistant, et de ablatis satisfaciant tam nobis quam ecclesiis vel ecclesiasticis personis quibus ipse novales decime de jure competunt, ipsas decimas ecclesiis ad quas pertinent de cetero pacifice possidendas relinquentes. 
Quod si per mensem post hujusmodi publicationem mandati, quam infra dominicam Palmarum in qualibet parochiali ecclesia a sacerdote loci ubi sub pena suspensionis ab officio eorumdem fieri precipimus, eos excommunicamus. 
Precipimus etiam quod quilibet ex premissis de quibus constiterit, sine alterius expectatione mandati, nominatim a loci presbytero excommunicati denuncientur. 
In qua excommunicatione quindenam perduraverint, ex tunc in antea in uxores eorum et familias excommunicationis sententia aggravetur. 
(Q27) Item, districte precipimus ut quotiescumque contigerit ab ordinariis judicibus aliqua loca seu ecclesias supponi ecclesiastico interdicto, presbyteri et clerici diligenter observent sententias interdicti, nec aliquis in ecclesia interdicta presumat celebrare divinum officium durante interdicto, quod durare intelligimus, donec ab eo a quo latum extitit seu habente super hoc potestatem fuerit revocatum. 
Et nos omnes sacerdotes celebrantes scienter in ecclesia interdicta, dyaconos, subdyaconos et alios clericos epistolam et evangelium legentes, aut aliud de divino officio in suis ecclesiis officiantes in loco interdicto, nisi in casu in jure excepto, ut inferius apparebit, et celebrantes divina officia scienter excommunicatis et interdictis presentibus, excommunicamus et excommunicatos denunciamus. 
Si vero presbyteri excommunicati vel suspensi divina, immo potius prophana non formidaverint celebrare, ipsos denunciamus ipso facto irregulares, et si in sua rebellione ulterius per septem dies perduraverint, ipsos a suis beneficiis, si que habent, ipso facto privamus et privatos denunciamus, indulgentes beneficiorum patronis quod ex tunc aliis personis ydoneis beneficia conferant dictorum privatorum, alioquin elapso termino juris, potestas conferendi dicta beneficia ad superiorem proximum devolvetur. 
Si vero dicti irregulares beneficia non habent, nos perpetuo a nostra dyocesi eos eliminamus. 
Et licet tales per aliquorum preces importunas absolutionis beneficium ab excommunicatione a nobis obtinuerint, volumus tamen et precipimus archidyaconis quod in suo archidyaconatu, decanis conventualium ecclesiarum et conciliorum, abbatibus et prioribus et ceteris ecclesiarum prelatis, in suis ecclesiis dictos irregulares celebrare vel aliquod divinum officium exequi non permittant. 
(Q28) Precipimus etiam officiali nostro, quod altaria super que tales excommunicati celebraverint, faciat confringi, nec permittat in eis celebrari donec fuerint reparata, et calices conflari, et vestimenta sacra cum quibus celebraverint comburi. 
Et si qui sacerdotes supra dicta altaria antequam sint confracta, et cum dictis calicibus antequam sint conflati, et cum dictis vestimentis antequam sint combusta, celebrare scienter presumpserint, ipsi ipso facto sint suspensi a divinis. 
Item, statuimus ut si qui sacerdotes suspensi, excommunicati vel interdicti celebraverint et notam irregularitatis incurrerint, et postmodum in contemptum ecclesie celebrare repedantur, perpetuo carceri mancipentur. 
(Q29) Preterea, cum beneficium absolutionis ab excommunicationis, suspensionis, interdicti sententia, per vim veLi metum extortum, nullum sit ipso jure, precipimus omnibus sacerdotibus, quod si aliquis excommunicatus, suspensus vel interdictus, per vim vel metum procuraverit se absolvi, nichilominus non obstante tali absolutione nulla, excommunicatum, suspensum, irregularem, interdictum demandent, sicut ante talem absolutionem facere debuerunt, et illos qui vi vel metu hujusmodi extorserint absolutionem, declaramus sententiam excommunicationis auctoritate canonis incurrere, a qua non poterunt nisi per summum pontificem absolvi. 
(Q30) Preterea, cum circa absolutionem interdictorum a presbyteris et aliis clericis aliquotiens sit erratum, volentes errori communi remedium adhibere, statuimus, ut quotienscumque aliquem locum auctoritate ordinaria vel delegata ecclesiastico supponi contigerit interdicto, omnibus tam extrema unctio, quam sepultura et alia ecclesiastica sacramenta penitus denegentur, exceptis necessariis sacramentis, utpote baptismate parvulorum et penitentia morientium, ac viatico quod morientibus in extremis non negatur, nec poterit presbyter vesperas, nec aliasq horas canonicas, nec etiam missam usque ad offertorium, prout intelleximus quosdam presbyteros fecisse, officiando celebrare. 
(Q31) Clericos autem decedentes et qui causam interdicto non dederint, sed ipsum reverenter servaverint, in cemiterio sine Campanarum pulsatione, cessante omni solempnitate, cum silentio concedimus tumulari. 
Et in ecclesia interdicta licitum est duobus vel tribus clericis vel sacerdotibus qui causam tamen interdicto non dederunt, clausis januis et voce submissa, ita quod extra audiri non possint, excommunicatis et interdictis exclusis, horas dicere, et poterunt tempore interdicti ecclesiarum ministri semel in septimana, voce submissa, clausis januis, excommunicatis et interdictis penitus exclusis, missam celebrare ad conficiendum corpus Domini, quod, prout dictum est, conferri poterit morientibus in extremis. 
(Q32) Presbyteri simplices in articulo mortis1 quemlibet excommunicatum quacumque auctoritate possunt absolvere, et absolvant in forma Ecclesie, et hoc fiat, si poterit, coram fide dignis et testibus quando excommunicatio est manifesta, et sic absoluto, quia pure absolutus est, dummodo eidem aliud non obsistat, conferri debent omnia sacramenta ecclesiastica, et etiam ecclesiastica sepultura, exceptis usurariis vel raptoribus, et aliis super hoc in jure expressis. 
(Q33) Forma Ecclesie talis est, quod excommunicatus, qui se petit absolvi, dabit cautionem pignoratitiam si poterit, et si non poterit fidejussoriam vel juratoriam, quod stabit mandatis Ecclesie super illisy pro quibus est absolutus, et si sic absolutus decesserit, heredes ipsius tenebuntur et compellentur ad satisfaciendum de hiis pro quibus mortuus fuerat excommunicatus. 
Si autem sic absolutus convaluerit ab infirmitate sua, tunc accedat ad suum excommunicatorem cum litteris ejus qui eum absolvit, continentibus absolutiones, et qualiter fuerit absolutus. 
Et tunc ipse absolutus faciet id quod excommunicator ei injunxerit super hiis pro quibus fuerat excommunicatus. 
Si autem cum convaluerit absolutus ad excommunicatorem suum accedere noluerit, non accesserit infra terminum quem volumus et precipimus sub pena excommunicationis prefigi ab illo qui excommunicatum absolvit, tunc ille qui eum absolvit, retrudat ipsum in pristinam sententiam auctoritate presentis statuti, ex tunc ut prius habeatur pro excommunicato, et nichilominus, si juramentum prestiterit, pro perjurio tali puniatur. 
(Q34) Quia vero per presentia statuta nostra omnibus paterna sollicitudine intendimus providere, ut quies ecclesiis et ecclesiasticis personis procuretur, et pacis turbatores pene formidine arceantur a peccatis, precipimus et mandamus sub pena excommunicationis, ut statuta ipsa ab omnibus ecclesiasticis et secularibus personis inviolabiliter, omni fraude et dolo exclusis, observentur, et presbyteri, clerici et alii ecclesiarum prelati mandata dictorum statutorum fideliter exequantur, et nos omnes tam ecclesiasticas quam seculares personas, que sententias excommunicationis, suspensionis et interdicti latas vel ferendas virtuteh statutorum predictorum non servaverint, et presbyteros, clericos et alios ecclesiarum prelatos, qui mandata ecclesiastica fraudulenter et contumaciter exequi non curaverint, excommunicamus et excommunicatos denunciamus in hiis scriptis, et nichilominus, illi pro quibus mandata exequi debebant, ad expensas et interesse tenebuntur. 
(Q35) Quoniam autem accepimus quod plerique nostri subditi mandata nostra et nostri officialis et aliorum judicum minus prompte et negligenter exequantur, et aliqui exequi omittant, in suarum periculum animarum et libertatis ecclesiastice lesionem, districte precipimus quod ea de cetero, omni occasione et excusatione postpositis, sine difficultate super quocumque negotio et contra quoscumque fideliter exequantur observent et observari faciant, juxta tenorem eorumdem mandatorum, mandatis receptis sigilla sua in signum executionis appendentes. 
Quicumque vero hujus mandati transgressor exstiterit per triginta dies, ab officio penam suspensionis se noverit incursurum, nichilominus contra ipsum gravius processuri si meruerit protervitas delinquentis. 
(Q36) Cum in multis articulis statutorum nostrorum inseratur Quod quando decano vel loci presbytero constiterit de delicto vel de premissis, delinquentem excommunicet seu ad executionem procedat, qualiter illa clausula Si decano vel presbytero loci constiterit, etc., accipienda sit, declaramus statuentes, quod quando decano vel presbytero loci constiterit per evidentiam facti, puta si delictum fieri viderit, audierit, vel alias sciverit factum esse, vel per confessionem delinquentis, vel quando decano vel presbytero loci constiterit per testes ydoneos quos audiendi et recipiendi, et delinquentes ad dicendum veritatem, si necesse fuerit, super premissis compellendi per censuram ecclesiasticam statuimus habere potestatem, vel per famam publicam laborantem contra aliquos conquerendum, vel eorum procuratorum habentium super hoc potestatem, sacramento de calumpnia subséquente, illos contra quos fama laborat delictum ipsum commisisse, vel per sententiam diffinitivam, per confessionem injure factam constiterit de premissis, vel cum judex ipsi decano vel presbytero mandaverit quod ad executionem procedat virtute dicti statuti nostri, decanus vel presbyter vel alius executor delinquentem excommunicet, et ad executionem procedat, aliter autem decanus, presbyter, aut executor, delictum et quid super eodem factum fuerit, et circumstantias ejusdem nobis vel nostro officiali rescribat, et quod super hoc a nobis seu nostro officiali mandatum fuerit, observetur. 
(Q37) Preterea intelleximus, quod cum portitores litterarum nostrarum curie nostre et archidyaconorum Leodiensium ad aliquos presbyteros pro citatione et aliis mandatis exequendis venerint, ipsi presbyteri seu executores ipsa mandata exequi recusant, nisi ipsa mandata justicie seculari loci et illis contra quos mandata exequi debent ostendantur, propter quod pluries accidit quod mandatorum nostrorum, curie nostre, et archidyaconorum portitores et executores capiebantur et arrestabantur, et eis mala inferebantur. 
Quare statuimus quod quotiescumque aliqui portitores litterarum nostrarum, archidyaconorum nostrorum, seu aliorum subditorum, ad aliquem locum venerint, in quo alicujus potentiam vel violentiam sibi merito inferri metuerint, presbyteri et executores ipsorum mandatorum, ipsis diligenter inspectis et visis, si suspicione careant, copia ipsorum mandatorum de verbo ad verbum recepta, dicta mandata sigillent, et portitori reddant, et eum caute et honeste expediant, et caveant quod ei malum non inferatur. 
Et ipse presbyter seu executor cum copia mandati transcripti ipsum mandatum exequatur, alioquin presbyteros et executores premissa fraudulenter omittentes ipso facto suspendimus a divinis. 
(Q38) Preterea, cum nonnulli presbyteri seu ecclesiarum rectores, directis eisdem mandatis ecclesiasticis ad exequendum eadem, differunt ea exequi, pro eo quod asserunt se propter minas eis illatas dicta mandata exequi non audere, cum igitur constitutiones nostre synodales pro communi utilitate ecclesiarum vel ecclesiasticarum personarum, ad conservandam ecclesiasticam libertatem sint statute, et publica utilitas preferenda sit private, mandamus universis et singulis presbyteris et aliis ecclesiarum rectoribus et prelatis, quod statuta nostra synodalia observent, et ad executio- nem mandatorum in eis contentorum diligenter procedant, nisi forte eis timor mortis vel cruciatus corporum inferatur, ita quod propter hoc ad executionem mandatorum et observationem statutorum merito procedere non audebunt, in quo casu dictas minas inferentes excommunicamus, et locum in quo premissa facta fuerint, et ejus populum supponimus ecclesiastico interdicto, nisi hujusmodi mine a tempore quo facte fuerunt cessaverunt infra octo dies, et precipimus illis quibus mine inferentur quod, si poterint, recipiant testimonium competens, et si infra mensem tunc proximum hujusmodi mine non cessaverint, ita quod presbyter sive executor executionem suam facere et statuta synodalia observare poterit, ex tunc executor, sive sit presbyter vel quicumque alius, a loco in quo mine facte fuerint recedat, nec ad eum minis durantibus accedat, alioquin suspensus sit ipso facto a divinis, ex tunc idem executor decano concilii loci premissa denunciet, et ipse decanus ad denunciationem dicti executoris dictas minas sub juramento suo sibi illatas affirmantis, faciat convocationem suorum sacerdotum et subditorum, et omnes illos qui predictas minas fecerunt et intulerunt, cum eorum complicibus et fautoribus in hac parte excommunicatos propter hoc auctoritate nostra, per singulos presbyteros dicti concilii faciat denunciari excommunicatos singulis diebus dominicis et festivis, candelis accensis, campanis pulsatis, uxores et familias eorum extra ecclesiam tenendo, et locum in quo dicte mine facte fuerint et ejus populum suppositos esse ecclesiastico interdicto. 
Et nichilominus, si sit dominus terre, ballivus seu villicus juridictionem habens, a quo seu cujus auctoritate dicte mine facte fuerint, decanus loci denunciet ei quod dictas minas cessare faciat, et permittat ecclesiastica mandata observari, alioquin, a tempore denuntiationis dicti decani, quam fieri ab eodem mandamus infra octo dies a tempore denunciationis sibi facte, post quindecim dies totus districtus et terra dicti domini et ejus justitia suppositi sint ex tunc ecclesiastico interdicto, et ipsum interdictum per ipsum decanum et singulos presbyteros sui concilii precipimus publicari. 
Et si sit singularis persona districtum et jurisdictionem non habens dictas minas inferens, tunc decanus predictus, post denunciationem dicti executoris modo predicto factam, moneat dominum et justitiam suam, sub quibus minas inferens existit, ut dictas minas cessare faciat et ipsum presbyterum assecurari, ita quod mandata ecclesiastica exequi possit infra octo dies a tempore dicte monitionis, alioquin, ipsum dominum, ejus justitiam et eorum complices et fautores excommunicamus et excommunicatos denunciamus. 
Et si per quindecim dies in dicta excommunicatione permanserint, terram et districtum eorum ecclesiastico supponimus interdicto. 
Similiter si decano loci mine fuerint illate, per officialem nostrum procedatur. 
(R) De judiciis 
(R1) Insuper statuimus et precipimus, sub pena excommunicationis, omnibus scabinis, justitiariis ne differant fraudulenter proferre judicium super querimoniis et causis ecclesiarum et ecclesiasticarum personarum contra personas laycales ad ipsos delatis, et dictas sententias debite executioni demandare. 
(R2) Precipimus omnibus judicibus ordinariis et delegatis, quod in judiciis Deum pre oculis habentes statuant et faciant quod suadebit justitia, et pauperibus in quantum cum Deo et ratione poterunt condescendant, et sub pena excommunicationis, quod prece, precio, odio vel timore non flectantur, et excommunicationis sententiam non proferant, nisi in scriptis, et causam expresse conscribant propter quam excommunicant, et exemplum scripture exhibeant excommunicato infra mensem post diem excommunicationis late si fuerint super hoc requisiti. 
Et similiter procedant in suspensionis et interdicti sententiis, alioquin judex contrarium faciens, per unum mensem ab ingressu Ecclesie et divinis officiis, secundum canonicas sanctiones, ipso facto est suspensus. 
Et si sic suspensus divina officia exequatur, irregularitatem incurrit, super quam non poterit nisi per sedem apostolicam dispensansari. 
Et judex in quantum poterit lites abbreviet; 
et cum judex viderit aliquam partium per exceptiones frivolas dilatorias vel peremptorias litem protrahere, tunc secundum qualitatem negotii, conditionem personarum et alias circumstantias statuat terminum peremptorium partibus ad proponendum quidquid proponere voluerint, et ultra terminum non audiat aliquam ulterius proponentem. 
(R3) Judices advocatos in judiciis postulantes et procuratores faciant jurare tactis sacrosanctis, quod in causis in quibus sunt advocati et procuratores, omni virtute sua omnique ope id quod verum et justum estimaverint super suis clientulis inferre procurabunt et suadebunt, et quod in quacumque parte judicii, cum ipsis innotuerit causam esse injustam, eam dimittent et omnino recedant ab eadem, nullatenus ulterius de ipsa se intromissuri. 
(R4) Precipimus etiam omnibus judicibus in virtute sancte obedientie, quod nullum super excessibus suis conveniant vel citari faciant, nisi prius apud bonos et graves super delicto aliquo diffamatum, vel nisii persona gravi denunciante cui merito sit credendum, et tunc in citatione et processu scribant personam denunciantem, et si persona denuncians in probatione defecerit, sciat quod denunciato tenebitur ad expensas et interesse. 
Non signet vel scribat judex vel denuncians famam esse cum non sit, cum mortale peccatum sit innocentem diffamare, et non permittat judex de sigillo sui recipere ultra rationem, et omnia acta judicialia conscribantur et originalia maneant apud judices, ut si dissonantia actorum fuerit, ad originale recurratur. 
(R5) Precipimus etiam omnibus judicibus quod habeant notarios peritos et discretos, qui testes possint examinare in causis gravibus, utpote matrimonialibus et aliis, et notarii in examinandis testibus sint diligentes et discreti, nec aliquam foveant partem, et querant a teste causam scientie dicti sui, de loco, de tempore et aliis circumstantiis de quibus traditur Extra, De testibus, Cum causam. 
Et cum agitur in causa matrimoniali ad divorium, notarii querant distinctionem graduum secundum decretalem Extra, De testibus, in capitulo Licet ex quadam. 
Et nos excommunicamus et excommunicatos denunciamus omnes advocatos, procuratores, notarios et alios quoscumque qui personas in judicio litigantes instruunt et faciunt negare quod est affirmandum, et affirmare quod est negandum, et qui testes instruunt et inducunt ad perhibendum falsum testimonium, et omnes testes falsum deponentes, et mandamus omnibus judicibus quod quotienscumque tales invenerint, eos capiant et in carcerem intrudant, pena canonica puniendos. 
(R6) Nullus advocatus patrocinium suum prestet manifesto usurario, heretico vel judeo contra Christianum, nisi judex ex causa aliqua hoc advocato duxerit committendum, et assistant advocati pauperibus et miserabilibus personis, et nullus advocatus, procurator vel notarius* vely judex attemptet pudicitiam mulierum litigantium. 
(R7) Preterea precipimus omnibus judicibus quod in citationibus ponant terminum competentem, et executores non citent aliquem, nisi citatus veniendi ad judicium habeat terminum competentem secundum locorum distanciam. 
(R8) Item, cum in concilio Lugdunensi sit statutum, ne a Sede apostolica vel legatorum ipsius causa aliqua committatur nisi personis que in dignitate sint predite, nec alibi quam in civitatibus vel locis magnis vel insignibus, ubi valeat jurisperitorum copia inveniri, cause hujusmodi agitentur in nostra dyocesi, bum a nonnullis dubitetur que loca insignia debent reputari, nos, talem dubitationem removentes, ipsa loca insignia propriis vocabulis duximus exprimenda, idelicet Leodium, Hoyum, Dyonantum, Namurcum, Fossis, Tungris, Nivella, Lovanium, Aquis, Trajectum, Tudinium et Thenis in monte, prohibentes ne in aliis locis quam predictis cause apos- tolice vel legatorum ejus tractentur, nisi deg communi partium processerit voluntate. 
(R9) Quia vero cessiones actionum odiose sunt et pluries in fraudem fiunt, statuimus ut cessiones actionum inter vivos fiant de licentia et in presentia nostra, officialis nostri, vel loci archidyaconi, vel judicis partium competentis. 
Si legitima causa subsit, cessiones admittantur alioquin non admittantur. 
Cessiones enim aliter facte non teneantur, et qui cedit, cadat a jure suo, et is in quem facta est cessio, commodum non habeat, et si ex tali cessione aliquis agere presumserit, et usque ad litem contestatam agere perstiterit, excommunicatus sit ipso facto. 
(R10) Item, inhibemus sacerdotibus et aliis ecclesiarum prelatis et omnibus clericis, ne exequantur mandata judicum delegatorum, nisi prius inspecto authentico quo utuntur sigillato. 
(S) De beghinis 
(S1) Precipimus quod omnes beghine privilegio beghinali gaudere volentes, intrent curiam beghinarum, et precipimus beguinis commorantibus extra curiam beghinarum, quod distinguant habitum suum ab habitu beghinarum in curia commorantium, et si aliqua beghina extra curiam accesserit moratura vel ejecta fuerit propter incontinentiam vel aliud delictum, habitum non deferat beghinarum. 
(S2) Preterea, omnes beghinas negotiatrices seu mercatrices manifestas amplius quam decem marchas in negotiationibus habentes, a privilegiis beghinarum excludimus, nec eas a solutione scotorum seu exactionum volumus esse liberas. 
Alias autem in curiis commorantes declaramus ad premissa non teneri. 
Datum anno Domini millesimo ducentesimo octuagesimo septimo in crastino dominice que cantatur: Invocavit. 