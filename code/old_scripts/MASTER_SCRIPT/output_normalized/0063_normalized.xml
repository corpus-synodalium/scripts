<?xml version="1.0" ?>
<root>
    <teiHeader>
        <fileDesc>
            <titleStmt>
                <title>Arras</title>
                <recordID>0063</recordID>
                <transcription/>
                <respStmt>
                    <resp/>
                    <name/>
                    <note>
                        <date/>
                        <problems/>
                    </note>
                </respStmt>
            </titleStmt>
            <sourceDesc>
                <baseText/>
                <textNeeded/>
                <noKnownText/>
                <fragment/>
                <ocrNote/>
                <msDesc/>
                <bibl/>
                <sourceNote/>
            </sourceDesc>
        </fileDesc>
        <profileDesc>
            <langUsage>Latin</langUsage>
            <languageNote/>
            <langUsage/>
            <creation>
                <origDate precision="circa">1280</origDate>
                <dateNotes/>
                <origPlace>Arras</origPlace>
                <diocese>Arras</diocese>
                <province>Reims</province>
                <country>France</country>
                <geo/>
                <placeNotes/>
                <orgName/>
                <persName/>
                <altName/>
                <regnalYears/>
                <delegated/>
                <classNotes/>
            </creation>
            <textDesc>
                <domain>Liber Synodalis</domain>
            </textDesc>
            <genNotes/>
        </profileDesc>
    </teiHeader>
    <text>
        <body>
            <div>
                <head>Metadata</head>
                <p>RecordID: 63</p>
                <p>Year: 1280</p>
                <p>Month: None</p>
                <p>Day: None</p>
                <p>Circa: Yes</p>
                <p>DatingNotes: or 1290</p>
                <p>Place: Arras</p>
                <p>Diocese: Arras</p>
                <p>Province: Reims</p>
                <p>CountryModern: France</p>
                <p>Latitude: 50.289722</p>
                <p>Longitude: 2.780833</p>
                <p>PlaceNotes: None</p>
                <p>Classification: Liber Synodalis</p>
                <p>IssuingAuthority: None</p>
                <p>IssuingAuthorityAlt: None</p>
                <p>RegnalStart: None</p>
                <p>RegnalEnd: None</p>
                <p>Delegated: None</p>
                <p>ClassificationNotes: None</p>
                <p>Language: Latin</p>
                <p>LanguageNotes: None</p>
                <p>TextNeeded: None</p>
                <p>NoKnownText: None</p>
                <p>Fragment: None</p>
                <p>Source: None</p>
                <p>SourceOther: None</p>
                <p>Edition: Avril, Statuts, IV, 183-209</p>
                <p>EditionOther: None</p>
                <p>SourceNotes: Livre synodal, containing many earlier statutes</p>
                <p>TranscriptionNotes: None</p>
                <p>BaseText: Hard Copy Scan</p>
                <p>OCR: Yes</p>
                <p>Transcription: Reviewed </p>
                <p>GeneralNotes: issued either under Pierre de Noyon or Guillaume d'Issy</p>
                <p>BiblioRefs: None</p>
            </div>
            <div>
                <head>Text</head>
                <div>
                    <head>Incipit</head>
                    <p>Incipiunt synodales et statuta synodi Attrebatensis diligenter ab uniuersis tam prelatis quam presbiteris curatis et eciam capellanis in ciuitate et diocesi Attrebatensi constitutis obseruanda, et primo de aduentu ad synodum.</p>
                </div>
                <div>
                    <head>Capitulum 1</head>
                    <p>Prelati, persone siue patroni, presbiteri curati et alii ecclesias habentes, licet sint in inferioribus ordinibus constituti, ad synodum ueniant; et si iusto impedimento detenti fuerint, sufficientem mittant capellanum uel clericum loco sui, alioquin suspendantur persone eciam a collacione beneficii, alii ab officio et beneficio, et si opus fuerit, compellantur per bonorum, que habent, saisicionem.</p>
                </div>
                <div>
                    <head>Capitulum 2</head>
                    <p>Ieiuni intrent synodum, abbates in capis sericis, decani christianitatis in albis et stolis, alii in superpelliciis honeste ueniant et redeant, et honesta querant hospicia, et decani secum habeant sui decanatus sacerdotes.</p>
                </div>
                <div>
                    <head>Capitulum 3</head>
                    <p>Non recedant nisi licenciati et solucione facta eorum que in synodo debentur.</p>
                    <p>Uenturi ad synodum, de uicariis prouideant qui ecclesiis et parochianis ualeant prouidere.</p>
                </div>
                <div>
                    <head>Capitulum 4</head>
                    <p>De septem sacramentis et que debeant sub seris recludi.</p>
                    <p>Sacramenta gratis exhibeantur sine prauitate simonie.</p>
                    <p>Eucharistia, crisma, oleum sacrum et fontes sub bonis seris firmiter custodiantur.</p>
                </div>
                <div>
                    <head>Capitulum 5</head>
                    <p>De sacramento misse et celebracione missarum.</p>
                    <p>Sufficiat semel in die missam celebrare et sine duplici introitu.</p>
                    <p>In die uero Natalis uel in magna necessitate pluries sacerdos celebrare poterit, dum tamen uinum profusionis non receperit quo accepto eadem die nullo modo missam poterit celebrare.</p>
                    <p>Semper autem uinum profusionis accipere debet cum celebrat, nisi necessitas occurrat, uel dies Natalis.</p>
                </div>
                <div>
                    <head>Capitulum 6</head>
                    <p>Item sacerdos semper die octauo sacram eucharistiam renouare procuret.</p>
                </div>
                <div>
                    <head>Capitulum 7</head>
                    <p>[1] Si per negligenciam euenerit ut perlecto canone et peracta consecracione nec uinum nec aqua reperiantur in calice, debet statim infundi utrumque et sacerdos reiterabit consecracionem ab illo loco canonis, scilicet: simili modo postea quam cenatus est, usque ad finem; ita tamen ut illas duas cruces omittat quas singulariter fecit super panem.</p>
                </div>
                <div>
                    <head>Capitulum 8</head>
                    <p>Quod si de simplici uino sine aqua, fiat consecracio, uinum reputatur pro sacramento.</p>
                    <p>Cum autem aqua sola apponitur, pro sacramento non reputatur, et utraque negligencia graui penitencia puniatur.</p>
                </div>
                <div>
                    <head>Capitulum 9</head>
                    <p>[2] Si quidem de sanguine Domini ceciderit super corporale, rescindendum est ipsum corporale et in loco reliquiarum seruandum.</p>
                    <p>Si palla altaris inde tincta fuerit, rescindenda est pars illa et pro reliquiis seruanda.</p>
                    <p>Si super casulam id est infulam uel super albam deguttat similiter fiat.</p>
                    <p>Si super quodlibet uestimentum, comburenda est pars illa et puluis in sacrario reponendus est.</p>
                    <p>Si uero in terran ceciderit, lingendus est et tergendus et radendus locus ipse siue lapissiue lignum siue terra et puluis in sacrario reponendus est.</p>
                </div>
                <div>
                    <head>Capitulum 10</head>
                    <p>[3] Porro si in ipsum sanguinem musca uel aranea uel aliquid tale ceciderit, quod non sine uomitu et periculo corporis aliquando sumi potest, igne cremandum est et sanguis Domini sumatur; illud tamen quod intus ceciderit prius debet in calice uino perfundi et quanto cautius et diligentius fieri poterit ablui et postea super piscinam comburi et illam ablucionem sacerdos sumat.</p>
                    <p>Quod si de corpore Domini super pallam altaris aliquid ceciderit uel super quodlibet aliud uestimentum non incidatur sed uino abluatur et a ministro sumatur uinum ipsum.</p>
                    <p>Quod si infirmo datum reiicitur, prout diligentius poterit suscipiat, et contritum cum uino in calice sumatur si integrum sumi non potest, eo quod ore alterius proiectum est.</p>
                </div>
                <div>
                    <head>Capitulum 11</head>
                    <p>[4] Reus autem huius negligentie et qui cum eo particeps fuerit culpe competenti graui subiaceant ulcioni.</p>
                    <p>Si autem super lignum uel lapidem ceciderit, modus de sanguine Domini nostri supradictus obseruandus est.</p>
                </div>
                <div>
                    <head>Capitulum 12</head>
                    <p>Nullus missam celebrare audeat, nisi prius dixerit matutinas et primam.</p>
                </div>
                <div>
                    <head>Capitulum 13</head>
                    <p>Si sacerdos deficiat et missam supplere non possit, suppleat alius, si presens fuerit, diligenter attend ens locum ubi alius dimisit.</p>
                </div>
                <div>
                    <head>Capitulum 14</head>
                    <p>Quacumque hora infirmus communionem petierit, nisi ab hoc quidem interdictus uel excommunicatus fuerit, sacerdos sit paratus accedere, aliis obmissis.</p>
                </div>
                <div>
                    <head>Capitulum 15</head>
                    <p>Hostiam autem cum honore deferat in uase honesto et mundo, dicendo septem psalmos penitenciales uel alias oraciones in uultu humili et demisso, cum pulsacione campanule.</p>
                </div>
                <div>
                    <head>Capitulum 16</head>
                    <p>Sacerdos uero quilibet frequenter doceat plebem suam ut cum in celebracione missarum eleuatur hostia salutaris, quilibet se reuerenter inclinet, et similiter cum portatur ad infirmum.</p>
                </div>
                <div>
                    <head>Capitulum 17</head>
                    <p>De baptismo et quomodo baptismus debeat fieri.</p>
                    <p>Baptismus cum reuerencia et honore celebretur et cum maxima cautela, maxime in distinccione uerborum et prolacione, in quibus uirtus sacramenti consistit, scilicet in hiis: Ego baptizo te in nomine Patris et Filii et Spiritus Sancti.</p>
                </div>
                <div>
                    <head>Capitulum 18</head>
                    <p>Et ipsi sacerdotes frequenter doceant laicos, eciam mulieres, patrem et matrem pueri, si summa necessitas fuerit, debere sub eadem forma in lingua sua cum trina immersione in aqua baptizare pueros.</p>
                </div>
                <div>
                    <head>Capitulum 19</head>
                    <p>Semper uero sacerdos interroget laicum, cum in necessitate baptizauerit, quomodo dixerit aut quid fecerit; et si inuenerit ipsam formam debitam et rectum modum seruasse, approbet sacramentum; sin autem, puerum baptizet.</p>
                    <p>Suppleat autem sacerdos in baptizato a laico, ilIa que fiunt, immersiones de crismate, de crismali et candela.</p>
                </div>
                <div>
                    <head>Capitulum 20</head>
                    <p>Ad leuandum puerum de fonte, tres ad plus recipiantur, et ne quis presbiter ad leuandum masculum ultra duos uiros et unam mulierem, et ad feminam leuandam ultra duas mulieres et unum uirum aliquatenus admittat, sub pena suspensionis firmiter prohibemus.</p>
                </div>
                <div>
                    <head>Capitulum 21</head>
                    <p>Si aliqua pars pueri, scilicet caput uel manus uel huiusmodi appareat extra, et graue periculum mortis immineat, aqua profundatur cum debita forma uerborum.</p>
                </div>
                <div>
                    <head>Capitulum 22</head>
                    <p>Si de aliquo dubitetur an fuerit baptizatus, sub hac forma baptizetur: Si tu non fueris baptizatus, ego baptizo te in nomine Patris et Filii et Spiritus Sancti.</p>
                    <p>Eodem modo in confirmacione: Si non fueris confirmatus etc.</p>
                </div>
                <div>
                    <head>Capitulum 23</head>
                    <p>Mortue in partu scindantur, si infans credatur uiuere, et si bene constiterit de morte earum, et infans baptizetur.</p>
                </div>
                <div>
                    <head>Capitulum 24</head>
                    <p>De extrema unccione et sepultura mortuorum.</p>
                    <p>Cum reuerencia deferatur oleum ad infirmos, et sine exaccione pecunie unccio exhibeatur.</p>
                </div>
                <div>
                    <head>Capitulum 25</head>
                    <p>[5] Ad sacramentum huius moneant populum sacerdotes non tantum diuites et senes, sed pauperes et iuuenes omnes, maxime a quatuordecim annis et supra: et ad omnes communiter se paratos exhibeant cum necesse fuerit.</p>
                </div>
                <div>
                    <head>Capitulum 26</head>
                    <p>[6] Librum qui dicitur manualis habeant singuli sacerdotes parochiales, ubi continetur ordo seruitii extreme unccionis, catechismi, baptismi et huiusmodi.</p>
                </div>
                <div>
                    <head>Capitulum 27</head>
                    <p>Sacerdotes audito obitu parochianorum suarum, statim absoluant eos cum psalmis pro defunctis et collecta et parati sint tradere sepulture, nisi sint excommunicati, aut constet eos in peccato usurarum aut mortali alio decessisse, et propter hoc precipimus ut sint in locis suis assidue residentes, ut petentes ecclesiastica sacramenta eos propter periculum euitandum inueniant paratos, et si pro necessitate ipsos opporteat alibi proficisci, honesta querant hospicia, et quam citius poterunt, ad suas ecclesias reuertantur.</p>
                </div>
                <div>
                    <head>Capitulum 28</head>
                    <p>De confirmacions que non reiteratur.</p>
                    <p>Moneant sacerdotes parochianos suos ut non nisi semel confirmacionem recipiant.</p>
                    <p>Unus solus in confirmacione teneat confirmandum et liget eum, non pater, non mater.</p>
                    <p>Qui pluries fuerit confirmatus, grauiter puniatur.</p>
                </div>
                <div>
                    <head>Capitulum 29</head>
                    <p>De confessione et eciam confessoribus qualiter se debeant habere in confessionibus audiendis.</p>
                    <p>Sacerdos audiens confessiones, secrete et sigillatim peccata audiat et sedeat in loco publico non in absconso, ut ab omnibus uideri possit, et intra ecclesiam, nisi necessitas, uel infirmitas, uel alia iusta causa aliter fieri suadeat.</p>
                </div>
                <div>
                    <head>Capitulum 30</head>
                    <p>In confessione audienda, habeat sacerdos uultum humilem, oculos ad terram demissos, nec frequenter respiciat faciem confitentis, maxime mulieris.</p>
                </div>
                <div>
                    <head>Capitulum 31</head>
                    <p>Compatienter audiat ea que confitens dixerit, in spiritu lenitatis, et eum pro posse suo pluribus modis moneat ut integre confiteatur omnia peccata sua; aliter dicat non sufficere confessionem.</p>
                    <p>Peccata usitata diligenter inquirant, et circumstancias debitas.</p>
                    <p>Inusitata non nisi a longe et per aliquas circumstancias.</p>
                </div>
                <div>
                    <head>Capitulum 32</head>
                    <p>Caueat omnino ne aliqua detur occasio in nouis adinuencionibus peccatorum.</p>
                    <p>Et si dixerit penitens se habere propositum abstinendi, penitenciam iniungat et absoluat; eum uero qui propositum abstinendi non habet, nequaquam absoluat: sine penitencia tamen non relinquat eum, et moneat ut interim agat quidquid boni potest, ut Deus cor illius ad penitenciam illustret.</p>
                </div>
                <div>
                    <head>Capitulum 33</head>
                    <p>Sacerdotes maiora reseruent maioribus, sicut homicidia, sacrilegia, peccata contra naturam, iniecciones uiolentas manuum in clericos, in parentes, uota fracta, periurium in curia officialis, incestum cum matre, uel sorore, uel filia eius et huiusmodi.</p>
                </div>
                <div>
                    <head>Capitulum 34</head>
                    <p>In dubiis sacerdos consulat episcopum uel sapientes uiros quorum consilio certificatus securius liget aut soluat; secundum enim quantitatem delicti et culpe, et possibilitatem confitentis, debet esse quantitas penitentie.</p>
                </div>
                <div>
                    <head>Capitulum 35</head>
                    <p>In furto, usura, rapina et male extortis et hiis que restitucioni subiacent, primitus iniungant sacerdotes ut restitucio fiat, quia non dimittitur peccatum nisi restituatur ablatum.</p>
                </div>
                <div>
                    <head>Capitulum 36</head>
                    <p>Frequenter moneant sacerdotes parochianos suos ad confessionem uenire, precipue a principio Quadragesime precipiant generaliter ut omnes confiteantur.</p>
                </div>
                <div>
                    <head>Capitulum 37</head>
                    <p>[7] Confessores non inquirant nomina personarum cum quibus peccauerint confitentes, sed circunstancias tantum et qualitates.</p>
                </div>
                <div>
                    <head>Capitulum 38</head>
                    <p>[8] Nullus ira, uel odio, uel metu mortis in aliquo audeat reuelare confessionem signo uel uerbo, generaliter uel specialiter; ut dicendo: Ego scio quales estis: et, si reuelauerit, absque misericordia debet degradari.</p>
                </div>
                <div>
                    <head>Capitulum 39</head>
                    <p>Presbiteri parochiales et capellani parochiis instituti et eciam capellani capellanias habentes confiteantur peccata sua decano et nulli alii, nisi de licencia nostra uel ipsius decani.</p>
                </div>
                <div>
                    <head>Capitulum 40</head>
                    <p>De matrimonio, quod aperte debet fieri et publice nunciari.</p>
                    <p>Matrimonium cum honore et reuerencia celebretur in facie ecclesie, non cum risu uel iocose, ne contempnatur; et antequam fiat, in tribus dominicis aut tribus diebus festiuis a se distantibus quasi tribus edictis presbiter denunciet matrimonium contrahendum et personas contrahere uolentes, et precipiat sub pena excommunicacionis ut quicumque impedimentum nouerit exeat et dicat et probet si poterit.</p>
                </div>
                <div>
                    <head>Capitulum 41</head>
                    <p>Perquirat eciam de legitimitate sponsi et sponse, et ante hec tria edicta nullus audeat matrimonium celebrare.</p>
                    <p>Si quis presbiter furtiuis nuptiis interfuerit, per triennium ab officio suspendatur, et alias grauiter puniatur secundum quantitatem delicti.</p>
                </div>
                <div>
                    <head>Capitulum 42</head>
                    <p>Caueant autem sacerdotes ut in sponsalibus que solent fieri ante proclamacionem edictorum seu bannorum in ecclesiis faciendam, solum utantur uerbis de futuro et non uerbis de presenti; quod si fecerint, pena predicta puniantur.</p>
                </div>
                <div>
                    <head>Capitulum 43</head>
                    <p>Prohibeant frequenter presbiteri laicis sub pena excommunicacionis ne sibi fidem tribuant mutuo de contrahendo matrimonio, nisi coram sacerdote si possint haberi; et in loco publico, et coram pluribus et amicis utriusque partis, si haberi potuerint.</p>
                    <p>Et si quis contra hoc fecerit, non audiatur eius querimonia, nisi prius emendet.</p>
                </div>
                <div>
                    <head>Capitulum 44</head>
                    <p>[9] Semper in nuptiis prohibeantur per excommunicacionem sortilegia fieri; malefici quoque et celantes consanguinitatem et alia impedimenta matrimonii: uotum, ordinem, consanguinitatem, affinitatem, disparem cultum, compaternitatem que tantum quatuor a matrimonio excludit personas: compatrem, commatrem, filiolum et fratrem uel sororem spiritualem, scilicet filium uel filiam patrini.</p>
                </div>
                <div>
                    <head>Capitulum 45</head>
                    <p>[10] Nullus sacerdos in casu dubio audeat perficere matrimonium, inconsulto episcopo sed ad eum semper referat omnes matrimonii dubitaciones uel dubietates.</p>
                </div>
                <div>
                    <head>Capitulum 46</head>
                    <p>Item sepe moneant presbiteri ne aliquis nec aliqua matrimonium contrahat nisi prius fuerit facta confessio proprio sacerdoti.</p>
                </div>
                <div>
                    <head>Capitulum 47</head>
                    <p>Prohibeant sacerdotes in ecclesia publice sub excommunicacione ne post carnalem copulam, alter coniugum ad religionem transeat aut recipiatur ab abbate uel ab alio, sine consensu et mandato episcopi qui diligenter personas examinet, et a remanente in seculo, si non fuerit suspicio de incontinencia, uotum continentie quamdiu uixerit, exigat; nam pro tali re matrimonium non soluitur.</p>
                </div>
                <div>
                    <head>Capitulum 48</head>
                    <p>De ordinibus et ordinandis clericis.</p>
                    <p>Nullus irregularis uel filius sacerdotis, nisi habita dispensacione, promoueatur.</p>
                    <p>Ante promocionem suam, quilibet confiteatur.</p>
                </div>
                <div>
                    <head>Capitulum 49</head>
                    <p>Nullus ab alieno episcopo ordinetur, nec eciam primam tonsuram recipiat, nisi de consensu sui diocesani episcopi.</p>
                    <p>Et si promotus fuerit, execucione ordinis sui careat; et ne execucioni se immisceat aut coronam taliter receptam radi faciat sub excommunicacione prohibemus, donec cum ipso fuerit dispensatum.</p>
                </div>
                <div>
                    <head>Capitulum 50</head>
                    <p>Qui primam tonsuram habuerit, studeat septem psalmos penitenciales dicere singulis diebus, acolitus horas beate Uirginis, subdiaconus et su periores horas canonicas.</p>
                    <p>Explicit de sacramentis.</p>
                </div>
                <div>
                    <head>Capitulum 51</head>
                    <p>De recepcione clericorum et capellanorum.</p>
                    <p>Presbiteri curati et capellani episcopo presententur, nec aliquam obligacionem, promissionem, siue iuramentum persone uel patrono faciant ante presentacionem.</p>
                    <p>Post modum examinentur, et cum recepti fuerint, iurent fide prestita quod bona ecclesie conseruabunt, nec alienari permittent; et si alienata fuerint uel diminuta, pro posse suo reuocabunt.</p>
                </div>
                <div>
                    <head>Capitulum 52</head>
                    <p>Item quod iusta [11] mandata episcopi et curie sue diligenter exequentur, omni accepcione personarum et timore postpositis.</p>
                </div>
                <div>
                    <head>Capitulum 53</head>
                    <p>Qui uero non fuerint sacerdotes, iurent eciam cum predictis prosecucionem sue promocionis de ordine in ordinem, nisi super hoc ab episcopo licenciam obtinuerint.</p>
                    <p>Hoc autem de clericis ad capellanias presentatis intelligendum est.</p>
                    <p>De assumptis uero ad regimen parochialis ecclesie constitucio Gregorii decimi firmiter obseruetur, et qui habuerint beneficium habens curam animarum annexam, potius curam recipiant quam redditus percipere presumant.</p>
                    <p>Nulli alienos recipiant capellanos ad sacerdotale officium in suis ecclesiis uel parochiis exequendum, nisi de assensu episcopi prius petito et obtento, uel eo absente, archidiaconi loci siue officialis.</p>
                </div>
                <div>
                    <head>Capitulum 54</head>
                    <p>Nullus recipiatur ad predicandum uel ad absolucionem penitentium, nisi sit autentica persona, siue cum litteris episcopi.</p>
                    <p>Si quas uero concessit, ipse dominus episcopus reuocat.</p>
                </div>
                <div>
                    <head>Capitulum 55</head>
                    <p>Inhibemus ne fiant resignaciones ecclesiarum in manu abbatum seu cuiuslibet patronorum, sed in manu episcopi tantum.</p>
                </div>
                <div>
                    <head>Capitulum 56</head>
                    <p>De hiis que sacerdotes tenentur euitare et que debeant adimplere.</p>
                    <p>Nullus sacerdos aut capellanus teneat in domo sua aliqua occasione mulierem, nisi sit mater aut soror uel talis persona de qua non habeatur suspicio, uel de qua naturale fedus nichil seui criminis existimare permittat.</p>
                    <p>Et hoc de talibus intelligendum est que sine pedissecis esse possunt, quia que cum sorore mea sunt, sorores mee non sunt.</p>
                </div>
                <div>
                    <head>Capitulum 57</head>
                    <p>Prohibemus penitus sacerdotibus ludere cum deciis, interesse spectaculis, aut choreis assistere, intrare tabernas causa potandi et sine comite clerico uel laico, domos alienas intrare aut discurrere per uicos aut plateas, et ne habeant capas manicatas uel alatas, bonis meditacionibus, studio librorum et honestis actibus intendant.</p>
                    <p>Nullus obliget pro pignore aliquomodo libros aut ornamenta ecclesie.</p>
                </div>
                <div>
                    <head>Capitulum 58</head>
                    <p>Presbiteri parochianos suos moneant diligenter ut ad ecclesias frequenter ueniant, diuinum officium audituri, ad minus in diebus dominicis et festiuis, in quibus debent feriare et audire denunciaciones [13] festorum, ieiuniorum et aliorum que denunciantur in ecclesiis.</p>
                </div>
                <div>
                    <head>Capitulum 59</head>
                    <p>Frequenter exhortentur populum ut adiscant et sepe dicant dominicam oracionem et Credo in Deum et salutacionem beate Uirginis, et ut faciant uota sua cum deliberacione et mulieres coniugate cum assensu uirorum suorum et consilio sapientum.</p>
                </div>
                <div>
                    <head>Capitulum 60</head>
                    <p>Omnes precipiant statuta ieiunia obseruare, ut ieiunium Quadragesime, et Quatuor Temporum, et uigiliarum institutarum; ex debito enim tenentur facere alia ieiunia.</p>
                </div>
                <div>
                    <head>Capitulum 61</head>
                    <p>Sacerdotes testamenta sua ordinent per manus sacerdotum et clericorum.</p>
                </div>
                <div>
                    <head>Capitulum 62</head>
                    <p>Item omnes redditus et possessiones ecclesie scribant in suis missalibus, et de hiis que sunt ecclesie aut presbiterii nullatenus alienent ab ecclesia nisi per consensum episcopi.</p>
                </div>
                <div>
                    <head>Capitulum 63</head>
                    <p>Ter in anno in quolibet decanatu ad locum congruum conueniant sacerdotes ut ibi audiant predicacionem, et statuta synodi legantur, et de uita sacerdotum et statu parochie et parochianorum diligenter inquiratur; si ibidem sunt aliqui suspecti de heresi, uel usura, uel contemptu eucharistie, si non recipiatur saltern ad minus semel in anno, sacrilegio, furtiuis nuptiis, et huiusmodi, et hec emendentur, si fieri potest, uel episcopo nuncientur.</p>
                </div>
                <div>
                    <head>Capitulum 64</head>
                    <p>Presbiteri domum presbiterii in bono statu detineant.</p>
                    <p>Inhibemus eisdem sub pena suspensionis ne quis, obmissa domo presbiteratus, in aliena domo morari presumat.</p>
                </div>
                <div>
                    <head>Capitulum 65</head>
                    <p>Item inhibemus districtius ne aliquis sacerdos testes proprie incontinentie filios aut filias secum tenere presumat.</p>
                </div>
                <div>
                    <head>Capitulum 66</head>
                    <p>In infirmitatibus suis maxime periculosis decanum christianitatis et uiros bonos ad se conuocent, ut digne ordinent de rebus suis, et bona tam sua quam ecclesie a consanguineis suis uel aliis distrahi et male asportari non paciantur.</p>
                    <p>Immoderata debita non contrahant, ne pro defectu solucionis scandalum oriatur.</p>
                    <p>Semper habeant tantum in bonis quod inde seruitium ecclesie compleatur.</p>
                </div>
                <div>
                    <head>Capitulum 67</head>
                    <p>De ueneracione ecclesiarum et cimiteriorum pertinentium ad eas.</p>
                    <p>Cimiteria honeste claudantur, ne bestie, anseres, porci, sues et alia animalia ibidem immundiciam faciant.</p>
                    <p>Polluta per effusionem sanguinis uiolentam ab episcopo reconcilientur, et interim ibidem nullus sepeliatur.</p>
                    <p>Similiter ecclesie pollute sanguinis uel seminis effusione reconcilientur per episcopum, et interim ibidem diuina officia non celebrentur.</p>
                </div>
                <div>
                    <head>Capitulum 68</head>
                    <p>Frequenter moneant presbiteri parochianos suos ne in ecclesiis pugnas uel contenciones faciant, uel fieri sustineant, nec cause seculares tractentur in illis, nec fiant choree.</p>
                </div>
                <div>
                    <head>Capitulum 69</head>
                    <p>Persone uel patroni qui partem habent decimarum uel oblacionum, conferant ad detencionem cancelli uel refeccionem et ad sufficienciam beneficii; residuam partem ecclesie detineant parochiani, et reficiant breuiarium, insuper et missale.</p>
                </div>
                <div>
                    <head>Capitulum 70</head>
                    <p>Uasa et alia necessaria prouideant de bonis ecclesie que colligunt, uel de collectis inter se faciendis, siue elemosinis.</p>
                </div>
                <div>
                    <head>Capitulum 71</head>
                    <p>Singulis autem annis coram nuncio episcopi, uel archidiacono loci, uel decano et presbitero eiusdem loci competentem racionem reddant de bonis ecclesie receptis et expensis.</p>
                    <p>Et quia multa inhonesta in ecclesiis perpetrantur, cum aperte reperiuntur, precipimus ut de nocte claudantur sub bonis seris, et de die officio celebrato.</p>
                </div>
                <div>
                    <head>Capitulum 72</head>
                    <p>Si uero ecclesie fuerint in campis in quibus frequenter furtiue nuptie fiunt, fures et raptores conueniunt, maleficia exagerantur, similiter firmiter et fortiter firmentur uel destruantur.</p>
                </div>
                <div>
                    <head>Capitulum 73</head>
                    <p>Linteamenta altaris et indumenta sepe abluantur ob reuerenciam et presenciam Saluatoris et Curie celestis, que presens adest quotiens missa celebratur.</p>
                    <p>Calices unde infirmi communicant decorentur et mundi custodiantur ut deuotius communicent ipsi infirmi.</p>
                </div>
                <div>
                    <head>Capitulum 74</head>
                    <p>Ampulle uini et aque in ministerio altaris munde et integre habeantur.</p>
                    <p>Similiter ampulle crismatis et olei sancti.</p>
                </div>
                <div>
                    <head>Capitulum 75</head>
                    <p>Non permittant presbiteri diaconos deferre infirmis sanctum corpus Domini, nisi in necessitate cum sacerdos absens fuerit, sed semper sacerdotes ferant cum magna reuerencia in pixide ad minus eburnea bene clausa propter casum et periculum, et cum lucerna precedente et campana sonante, ut omnes uidentes et audientes genua flectant tanquam Creatori suo, et iunctis manibus quousque transierint, orent.</p>
                </div>
                <div>
                    <head>Capitulum 76</head>
                    <p>De clericis coniugatis et aliis non beneficiatis.</p>
                    <p>Precepimus ut omnes clerici nostre diocesis tam negociatores quam uxorati, in minoribus ordinibus constituti, qui ecclesiastica non habent beneficia, si priuilegio gaudere uolunt clericali, congruam coronam deferant et competentis circumferentie, et ipsam radant in tempore opportuno, maxime in precipuis sollempnitatibus ne, quod absit, manus uiolentas in ipsos mittentes uel alii iniuriatores excusacionem inueniant sue malitie.</p>
                    <p>Non ferant uestes partitas siue uirgatas.</p>
                </div>
                <div>
                    <head>Capitulum 77</head>
                    <p>Cum uenerint ad ecclesiam, sedeant uel stent in cancello, non permixti laicis, inter altare et laicos, in simplicitate ibidem se habendo, cantando, legendo, orando, et appareat differencia eorum a laicis.</p>
                </div>
                <div>
                    <head>Capitulum 78</head>
                    <p>Item honeste uadant ab processionem sine mitra apparente, nudato capite, ad minus extracto capucio, prout eris qualitas patietur, inter sacerdotem et crucem decantando secundum suam scienciam, et psallendo honeste et sine derisione se habentes; ad minus addiscant psalmos horarum uespertinarum et diurnarum, quod communiter appellatur cursus psalterii.</p>
                </div>
                <div>
                    <head>Capitulum 79</head>
                    <p>Item sine mitra et nudo capite audiant euangelium et uideant eleuacionem hostie et pacem ecclesie recipiant.</p>
                    <p>Diebus festiuis ad minus intersint officio et maxi me in precipuis sollempnitatibus, utpote Natiuitas Domini, Pascha, Ascensione, Pentecoste, et in aliis intersint seruicio tam diurno quam nocturno, nisi iusta causa fuerint impediti.</p>
                    <p>Deuote predicacionem audiant, bonum exemplum laicis prestando.</p>
                </div>
                <div>
                    <head>Capitulum 80</head>
                    <p>Item inhonesta mercimonia non exerceant; non sint fullones, textores, mangones, unctuarii, carnifices, tinctores, unctuarii, calceorum factores uel coriorum preparatores, siue huiusmodi vilia officia exercentes, per que scandalum fiat ordini clericali.</p>
                    <p>Suspecta et inhonesta hospicia non habeant, nec recipiant lusores, alleatores, iuratores, ribaldos, meretrices et huiusmodi uiles personas.</p>
                    <p>Non sint potatores in tabernis, nec tabernas habeant ubi fiant inhonesta.</p>
                    <p>Si aliqua uendunt, habeant iusta pondera et mensuras.</p>
                    <p>Non sint errabundi de nocte, nec ioculatores [14], nec cutellos acutos, siue alias armaturas deferentes contra honestatem ecclesiasticam.</p>
                </div>
                <div>
                    <head>Capitulum 81</head>
                    <p>Item bonas consuetudines ecclesie locorum in quibus habitant, seruent.</p>
                    <p>Si uero contra predicta fecerint, et admoniti emendare contempserint, merito timere poterunt ne a priuilegio clericali excludantur, aliam penam nichilominus secundum quantitatem excessus ad arbitrium sui ordinarii recepturi.</p>
                </div>
                <div>
                    <head>Capitulum 82</head>
                    <p>Usuram euitent et species usure que uulgariter appellantur uendere ad diem [15], emere in terram [16], secundum quod sapiunt usuram uel turpem questum.</p>
                    <p>Decani autem et presbiteri de predictis inquirant diligenter et nuncient episcopo ut puniantur et maiori pena quam laici cum delinquant amplius.</p>
                </div>
                <div>
                    <head>Capitulum 83</head>
                    <p>Statuta honesta et consuetudines approbatas patrie obseruent, ne recedant in iusticiam laicalem.</p>
                    <p>Nomina transgressorum et uillas in quibus manent et sub quibus dominis, decani et presbiteri uel uoce denuncient uel per litteras rescribant.</p>
                    <p>Usuras aliorum non procurent, nec aliqua faciant in fraudem usure.</p>
                </div>
                <div>
                    <head>Capitulum 84</head>
                    <p>De usuris et usurariis et qualiter circa eos sit agendum.</p>
                    <p>Percipiant sacerdotes sub pena excommunicacionis ne aliquis usuras exerceat.</p>
                    <p>Usurariorum manifestorum oblaciones quisquam non accipiat, nec ad communionem admittantur altaris, nec per presbiteros absoluantur, nec christianam accipiant sepulturam, quam uis in suis ultimis uoluntatibus de usuris ab ipsis receptis satisfieri mandauerint donec de restitucione usurarum facienda, prout in noua constitucione continetur, idonee fuerit cautum, uel plenarie, prout eorum facultates patiuntur, satisfecerint, presertim loci ordinario.</p>
                    <p>Usuriorum filii et heredes et extranei ad restituendas usuras ea sunt districcione cogendi, qua parentes, si uiuerent, cogerentur.</p>
                    <p>Usurarium autem excessus et fraudes nobis nuncient presbiteri et decani christianitatis.</p>
                </div>
                <div>
                    <head>Capitulum 85</head>
                    <p>De usurariis et usuris.</p>
                    <p>Ita ordinatum est quod nec in sanitate nec in infirmitate ad communionem admittantur altaris, constante matrimonio, nisi ponant in manus ecclesie coram suis presbiteris, curatis et aliis probis uiris ad hoc euocatis, totam porcionem quam habent in bonis maritorum, et iurent quod si mariti ipsarum premoriantur eas, ille de omnibus que habebunt, stabunt mandato Ecclesie, et per consilium episcopi Attrebatensis usuras restituent, et eius mandato super restituendis usuris penitus stabunt, et quod non nubent aliis maritis donec restituerint usuras per consilium episcopi, ut dictum est.</p>
                </div>
                <div>
                    <head>Capitulum 86</head>
                    <p>Item promittent quod, constante matrimonio, maritos suos precibus et exhortacionibus inducent pro posse suo ad dimittendas et restituendas usuras.</p>
                    <p>Item iurabunt quod pecuniam propria manu non dabunt ad usuram, nec mutuandam a maritis suis propria manu numerabunt in mutui donacione, nec in solucione pecunie mutuate.</p>
                    <p>Item promittent quod in cibis, potibus, uestimentis et ornamentis, de bonis maritorum suorum minus solito, parcius, quam commode poterunt, recipient et consument.</p>
                </div>
                <div>
                    <head>Capitulum 87</head>
                    <p>De testamentis.</p>
                    <p>Libera sit uoluntas decedentibus ordinandi de rebus suis et executores eligere fideles qui bona defuncti recipiant et distribuant secundum rectam disposicionem testatoris.</p>
                    <p>Testes eciam adhibeant quos uoluerint, clericos et laicos, et ipsi executores racionem reddant episcopo de bonis defuncti et distribucionibus eorum.</p>
                </div>
                <div>
                    <head>Capitulum 88</head>
                    <p>Item denuncient presbiteri parochianis suis quod illi qui testamenta seu alias ultimas uoluntates, licet rite alias sint condite, reprobant et impugnant, pro eo quod scabini aut secularis iudex presentes non fuerint aut auctoritatem nequaquam prestiterint quando testator suum condidit testamentum aut aliam ultimam uoluntatem, nisi infra octo dies postquam moniti super hoc fuerint, competenter ab impedimento huiusmodi duxerint desistendum, auctoritate domini legati sentenciam excommunicacionis incurrant ipso facto, sicut in constitucione dicti legati in concilio Bituricensi edicta continetur.</p>
                </div>
                <div>
                    <head>Capitulum 89</head>
                    <p>De excommunicacionis sentencia.</p>
                    <p>Omnes generaliter excommunicentur trina monicione precedente quicumque fecerint prohibicionem uel coniuracionem, siue conspiracionem ne aliquis ueniat ad oblaciones altaris siue ad forum ecclesiasticum pro iusticia habenda; sed permittant uenire libere secundum iura et consuetudines antiquas et approbatas.</p>
                    <p>Denuncietur malatolta dampnata et prohibeatur sub excommunicacione.</p>
                    <p>Quod si aliquis nouerit hereticum uel suspectum de heresi, hoc denunciet episcopo uel curie sue.</p>
                </div>
                <div>
                    <head>Capitulum 90</head>
                    <p>De domibus religiosorum et de numero in eis debito personarum.</p>
                    <p>Statutum est in concilio prouinciali quod ubi religiosi uiri uel religiose solent esse, ibi reponantur, et si numerus diminitus fuerit, restituatur.</p>
                    <p>Fiat autem compulsio in istis per saisicionem bonorum uel aliam penam competentem.</p>
                </div>
                <div>
                    <head>Capitulum 91</head>
                    <p>Item abbates quicumque seu prelati ecclesias sibi commissas, bona immobilia seu iura ipsarum laicis supponere, recognoscendo seu profitendo ab illis ea tamquam a superioribus se tenere, seu ab ipsis eadem aduocando, prout in quibusdam partibus uulgariter dicitur aduouÂŽs, absque capituli sui consensu et sedis apostolice licencia speciali non presumant, si penas statutas in constitucione Gregorii decimi in concilio Lugdunensi edita, que incipit Hoc consultissimo, uoluerint euitare.</p>
                </div>
                <div>
                    <head>Capitulum 92</head>
                    <p>De aduocatis, item de presbiteris et sigillo eorum.</p>
                    <p>Nullus aduocatus causam desperatam uel usurariam suscipiat, et quamcito sciuerit esse talem, dimittat, et si fuerit suspectus super hiis, aduocatus compellatur iurare quod ab hiis de cetero abstinebit, alioquin eidem forum ecclesiasticum interdicatur et alia pena, si opus fuerit, multetur.</p>
                </div>
                <div>
                    <head>Capitulum 93</head>
                    <p>Item statuimus quod quilibet sacerdos proprium habeat sigillum per quod probari possit execucio mandatorum sibi a suis superioribus directorum, et per quod possit testimonium ferre parochiano suo in matrimonio et alia facere que necessaria uidebuntur.</p>
                </div>
                <div>
                    <head>Capitulum 94</head>
                    <p>Item presbiteri et clerici cessiones accionum a laicis nullatenus recipiant, quia inde scandala, uerberaciones, homicidia, bella et multa alia pericula proueniunt.</p>
                    <p>Interdicimus clericis beneficiatis sub periculo beneficii ne sint aduocati pro laicis contra ecclesiasticam libertatem.</p>
                    <p>Item idem de clericis non beneficiatis, si gaudere uolunt priuilegio clericali precipimus.</p>
                </div>
                <div>
                    <head>Capitulum 95</head>
                    <p>De inhumacione corporis.</p>
                    <p>Inhibemus ne de cetero aliquis in ecclesia parochiali seu capella sine licencia speciali episcopi Attrebatensis sepeliatur, siue inhumetur nisi sacerdos aut patronus ecclesie, in qua sepeliretur, fuerit, siue dominus uille.</p>
                </div>
                <div>
                    <head>Capitulum 96</head>
                    <p>Contra impedientes iurisdiccionem ecclesiasticam.</p>
                    <p>Item iniungimus omnibus et singulis presbiteris ut diebus dominicis publice inhibeant in facie ecclesie auctoritate nostra sub pena excommunicacionis ne aliquis dominus, balliuus, prepositus, scabini aut alii iusticiarii seu iudices seculares statuta faciant, seu facta obseruari precipiant contra ecclesiasticam libertatem, et ne prohibeant uerbo, facto, seu alio quocumque modo subditis suis ad forum ecclesiasticum suos obnoxios trahere seu in foro ecclesiastico litigare super hiis que ad forum ecclesiasticum racione rerum aut personarum noscuntur pertinere, alioquin nouerint se sentenciam domini pape incurrisse cum nostra.</p>
                </div>
                <div>
                    <head>Capitulum 97</head>
                    <p>Quantum debeant presbiteri accipere de sigillo.</p>
                    <p>Item inhibemus presbiteris parochialibus ne pro sigillis suis, litteris mandatorum curie Attrabatensis, seu rescripcionibus eorumdem presbiterorum litteris eisdem appendendis, ultra duos denarios recipiant.</p>
                </div>
                <div>
                    <head>Capitulum 98</head>
                    <p>De clericis.</p>
                    <p>Item clerici eorum pro una citacione facienda plurium personarum in una domo commorantium, unum denarium.</p>
                </div>
                <div>
                    <head>Capitulum 99</head>
                    <p>Quantum decani sint accepturi de sigillis.</p>
                    <p>Item inhibemus decanis christianitatis ne pro sigillis suis quibuscumque litteris appendendis recipiant ultra tres denarios.</p>
                </div>
                <div>
                    <head>Capitulum 100</head>
                    <p>De mandatis iudicum delegatorum.</p>
                    <p>Item inhibemus ne aliquis mandatum alicuius qui se dicit iudicem delegatum uel subdelegatum, nisi prius auctenticum uiderit, exequatur.</p>
                </div>
                <div>
                    <head>Capitulum 101</head>
                    <p>Item inhibemus ne presbiteri curati et non curati nostre diocesis coram nobis, officiali nostro, archidiacono nostro, seu coram aliis prelatis compareant nisi in cappis clausis seu aliis uestimentis ecclesiasticis, nec eciam in ciuitate Attrebatensi.</p>
                </div>
                <div>
                    <head>Capitulum 102</head>
                    <p>Qualiter debeant incedere sacerdotes.</p>
                    <p>Item si quando in tabardis eos incedere contigerit in itinere, inhibemus ne capucia panni altius quam sit tabardus, seu capucia cum uasculis siue nucleis deferre presumant.</p>
                </div>
                <div>
                    <head>Capitulum 103</head>
                    <p>De cimiteriis.</p>
                    <p>Item precipimus et uolumus ut cimiteria que limitacione indigent, limitentur.</p>
                </div>
                <div>
                    <head>Capitulum 104</head>
                    <p>Super mandatis curie exequendis et expediendis.</p>
                    <p>Districte precipimus in uirtute sancte obedientie ac sub pena suspensionis quod decani et sacerdotes seu capellani mandata nostre curie Attrebatensis fideliter et uiriliter exequantur, et si timeant ne malum aliquod per aduersarium uel per secularem iusticiam inferri debeat portitori litterarum, caute ipsum expediant, et rescripcionem faciant et sigillent, et cum nuncius recesserit, diligenter adimpleant mandatum.</p>
                </div>
                <div>
                    <head>Capitulum 105</head>
                    <p>Inhibemus siquidem sub pena suspensionis ne pro expediendis mandatis curie aliquid a litigatore recipiant, nisi pro littera sigillanda uel pro pena occasione premissorum facienda.</p>
                </div>
                <div>
                    <head>Capitulum 106</head>
                    <p>[17] Item precipimus sub pena predicta singulis decanis, sacerdotibus et capellanis quod singulis diebus dominicis et festiuis, candelis accensis, campanis pulsatis, publice ac solempniter ad uentalium ecclesie excommunicent omnes illos qui perturbant iurisdiccionem curie Attrebatensis et qui impediunt quominus curia Attrebatensis iurisdiccione sua utatur, sicut usa est a temporibus antiquis.</p>
                    <p>Et exponant decani, presbyteri singuli, et capellani parochianis suis quibus et quot modis intelligatur huiusmodi iurisdiccionem perturbari, uidelicet interdicendo alicui et inhibendo uel faciendo per alium inhiberi ne in curia Attrebatensi causam suam prosequatur; item comminando eidem per se uel per alium; item capiendo uel capi faciendo per iusticiam secularem illum seu alium quemcumque qui in curia Attrebatensi trahit aduersarium suum uel nuntium ipsius litterarum curie portitorem, uel uerberando eumdem uel uerberari faciendo, seu procurando, uel ipsi comminando, uel aliud faciendo, per quod processus negotii ualeat retardari, in occulto uel in aperto, uel occasiones querendo alias uel alia facta antiqua uel noua eisdem imponendo que ipsi non imponerent si in curia Attrebatensi causam suam non moueret.</p>
                    <p>Et exponant publice quod hii qui agunt talia, auctoritate Attrebatensis curie, sentenciam excommunicacionis incurrunt.</p>
                </div>
                <div>
                    <head>Capitulum 107</head>
                    <p>[18] Si quis autem decanus, sacerdos uel capellanus premissa scienter obmiserit septem diebus ab ingressu ecclesie sit priuatus, quam suspensionis sentenciam sine nostra uel officialis nostri uel archidiaconorum sciencia nolumus aliquatenus relaxari.</p>
                    <p>Item nomina eorum quos sacerdotes in officiis suis nouerint in premissis iurisdiccionem huiusmodi perturbare seu perturbasse et sentenciam huiusmodi incurrisse uel contra quos super hoc fama laborauerit, nobis uel officiali nostro significent, ut in hoc remedium debitum apponamus.</p>
                </div>
                <div>
                    <head>Capitulum 108</head>
                    <p>Inhibemus ne presbitero celebranti filius eius ministret dum celebrat.</p>
                </div>
                <div>
                    <head>Capitulum 109</head>
                    <p>De obitu sacerdotum cuiuslibet decanatus.</p>
                    <p>Item precipimus ut decani christianitatis in synodo qualibet recitent nomina presbiterorum suorum qui eo anno decesserunt, ut oretur pro eis.</p>
                </div>
                <div>
                    <head>Capitulum 110</head>
                    <p>Super mandato quod firmentur ecclesie.</p>
                    <p>Item quia accidit quod in ecclesiis et capellis a nonnullis ibidem pretextu et sub simulacione orandi accendentibus et latentibus, quandoque parantur insidie malignandi, fornicaciones, adulteria et alia inhonesta et Deo displicencia inibi perpetrantur, districte precipimus ut, diuino seruicio celebrato, ecclesie et capelle ipse firmentur, non aperiende nisi pro diuino celebrando seruicio ac pro necessitatibus parochianorum locorum ipsorum.</p>
                </div>
                <div>
                    <head>Capitulum 111</head>
                    <p>Super hiis qui iudices vi compellunt aliquos absoluere.</p>
                    <p>Item precipimus quod decani, sacerdotes seu capellani illos qui iudices ecclesiasticos ad absolucionis cuiuslibet ab excommunicacionis, suspensionis uel interdicti sententiis beneficium impendendum, vi uel metu compellunt, excommunicatos publice denuncient.</p>
                    <p>Tales enim ipso iure excommunicati sunt, et absolucio uel relaxacio predicta uiribus uacuatur, sicut in constitucione Gregori decimi in Lugdunensi concilio edita continetur, que incipit Absolucionis.</p>
                </div>
                <div>
                    <head>Capitulum 112</head>
                    <p>Quod quisque sacerdos debeat habere synodum.</p>
                    <p>Precipimus eciam in uirtute sancte obedientie et sub pena suspensionis quod unusquisque statuta synod alia in scriptis habeat, et secum singulis annis ad synodum afferat, et ea quolibet mense semel ad minus legat, alioquin obmittentem seu negligentem, prout nobis iustum uidebitur, puniemus, nec recedat aliquis dictis statutis officiali nostro non ostensis.</p>
                </div>
                <div>
                    <head>Capitulum 113</head>
                    <p>Item precipimus et inhibemus in uirtute sancte obedientie et sub pena excommunicacionis quam in transgressores huiusmodi statuti ferimus ipso facto quod nullus nostre diocesis absque litteris nostris dimissoriis seu absque consensu nostro, primam tonsuram clericalem ab alieno episcopo quocumque recipere presumat, precipientes singulis presbiteris parochialibus ciuitatis et diocesis Attrebatensis ut inhibicionem huiusmodi diebus dominicis non obmittant in suis ecclesiis publicare, ne aliquis ignoranciam ualeat allegare.</p>
                </div>
                <div>
                    <head>Capitulum 114</head>
                    <p>Super statutis concilii prouincialis.</p>
                    <p>In prouinciali concilio statutum est quod in locis ubi plures monachi consueuerunt esse, compellantur abbates per ordinarios locorum ut ibidem solitum numerum restituant monachorum, et ne amotis monachis, dicta loca dent ad firmam, uel ad grangias aliquatenus redigant.</p>
                </div>
                <div>
                    <head>Capitulum 115</head>
                    <p>Item ut nullum predicatorem mercenarium admittant, sed per solos sacerdotes eorum negocia fideliter proponantur, nisi a nobis uel officiali nostro aliud datum fuerit in mandatis, nunciis beate Marie Remensis et nostre Attrebatensis Ecclesie dumtaxat exceptis.</p>
                </div>
                <div>
                    <head>Capitulum 116</head>
                    <p>Item statutum est ne iudices delegati uel subdelegati pecuniam nomine emende pro absolucione recipiant, uel aliis excedentibus in eis contra facientibus per locorum ordinarios coercendis.</p>
                </div>
                <div>
                    <head>Capitulum 117</head>
                    <p>Item statutum est ut singuli presbiteri tribus diebus dominicis et festiuis intra missarum solempnia moneant omnes et singulos crucesignatos quod crucem deferant continue et patenter et super indumentum quod habebunt desuper indutum, alioquin crucis priuilegio non gaudebunt.</p>
                </div>
                <div>
                    <head>Capitulum 118</head>
                    <p>Item statutum est ut singuli presbiteri omnes et singulos parochianos suos qui per decem annos et tempore ampliori suo proprio sacerdoti sua non fuerunt confessi peccata, nec eciam sacramentum eucharistie perceperunt tempore antedicto, nec sui testimonium habeant sacerdotis de uita et conuersacione eorum, et illos qui in excommunicacione permanserint animo indurato, propriis nominibus uel officiali nostro infra mensem designent ad proximum futurum concilium tamquam de fide suspectos ad obiciendum responsuros.</p>
                </div>
                <div>
                    <head>Capitulum 119</head>
                    <p>Item quilibet prelatus nobis subditus ante Ramos Palmarum subditos suos diligenter moneat et attente ut quotiescumque legetur in ecclesia publice Passio Domini, et lector in legendo ad locum illum ubi sit mencio de morte Domini nostri Iesu Christi deuenerit, scilicet cum dicitur Iesus autem exclamans uoce magna emisit spiritum, uel aliud equipollens, quilibet reuerenter se inclinet flectendo genua, et pro tanto ineffabili beneficio, Domino gracias agat humilians et deuotus.</p>
                    <p>Lector autem ipse hoc idem faciat, ut eius exemplo augeatur deuocio aliorum, atque sciant quando hoc erit faciendum.</p>
                </div>
                <div>
                    <head>Capitulum 120</head>
                    <p>Item quilibet prelatus nobis subditus subditos suos frequenter moneat et attente ut ipsi conuenientes ad ecclesiam, nomen illud quod est super omne nomen, uidelicet nomen Iesu Christi qui faciet saluum populum suum a peccatis eorum, exhibicione reuerentie specialis attollant, et quia generaliter scribitur ut In nomine Iesu omne genu flectatur, quilibet quandocumque illud nomen gloriosum recolitur precipue in celebracione misse, flectat genua cordis sui, quod saltem capitis inclinacione testetur, sicut in constitucione Gregorii decimi continetur, que incipit: Decet domum Domini, etc.</p>
                </div>
                <div>
                    <head>Capitulum 121</head>
                    <p>Super statutis concilii Bituricensis.</p>
                    <p>Item statutum est in concilio Bituricensi ac eciam inhibitum ne iudices aut conseruatores a domino legato deputati sub tali forma Quos nobis lator presentium nominabit uel alia consimili citare presumant.</p>
                    <p>Huiusmodi autem citacionis mandatum nulli exequi teneantur, nec ad personas in litteris domini legati non expressas pretextu testimonii perhibendi, ubi uel quando status cause uocacionem testium non requirit, sed ut ipse uel actor citatos fatiget laboribus et expensis aut aliquid extorqueat ab eisdem, litteras ipsas aliquatenus prorogent nec extendant.</p>
                    <p>Si quis uero secus attemptare presumpserit in utroque casu citacio talis non teneat nec quemquam ualeat coarctare, et si occasione huiusmodi iudex ille sentenciam quamcumque duxerit proferendam, nullius penitus sit momenti.</p>
                    <p>Iudex uero qui talia perpetrauit, offlcium iudicandi seu eciam procedendi auctoritate domini legati non solum in ilIa sed eciam in causis aliis non ualeat exercere; quinimmo excommunicacionis sentenciam incurrat ipso facto, a qua nullatenus absoluatur nisi lesis interesse et expensis quibuslibet ab ipso primitus restitutis.</p>
                </div>
                <div>
                    <head>Capitulum 122</head>
                    <p>Item statutum est in eodem concilio ut nullus iudex executor siue conseruator a domino legato reputatus pro absolucionis, relaxacionis beneficio impendendo hiis quos excommunicacionis, suspensionis uel interdicti sententiis duxerit innodandos, emendas pecuniarias seu res alias pro emendis quoquomodo exquisito colore exigere, petere presumat, aut oblatas recipere eciam ex post facto.</p>
                    <p>Quisquis autem contra presumpserit, eo ipso excommunicacionis sentenciam incurrat, a qua nonnisi per legatum sedis apostolice absoluatur, et tunc demum, cum lesis cum omni interesse restituerit sic extorta, eiusdem cum auctoritate sedis apostolice in hiis et in aliis semper salua.</p>
                </div>
                <div>
                    <head>Capitulum 123</head>
                    <p>Item statutum est in eodem concilio ut qui contra Ecclesie liberatem banna, inhibiciones siue precepta scienter fecerint aut fieri procurauerint, seu facientibus consilium uel operam duxerint adhibenda, ipsi postquam per locorum ordinarios super hoc fuerint requisiti, absque cuiuslibet difficultatis obstaculo, indilate reuocent seu faciant reuocare, ad consimilia nunquam de cetero processuri, alioquin excommunicacionis sentencia sint astricti.</p>
                    <p>Nos autem nostris presbiteris parochialibus iniungimus ut hoc statutum in ecclesiis suis publicare non omittant.</p>
                </div>
                <div>
                    <head>Capitulum 124</head>
                    <p>Item statutum est in eodem concilio quod illi qui confugientes ad ecclesiam, contra ecclesiasticam libertatem, ibidem uulnerant, mutilant et interficiunt uel incendunt, aut inde extrahunt uiolenter, extractos uulnerare seu mutilare uel interficere presumunt, aut ista fieri precipiunt uel procurant, aut consilium uel opem adhibent in tantis sceleribus perpetrandis, excommunicacionis sententie subiaceant ipso facto, iisdem nichilominus mutilatoribus, et interfectoribus, necnon et hiis qui huiusmodi mutilaciones et homicidia fieri precipiunt uel procurant, aut facientibus consilium uel opem impendunt, feoda et beneficia, si que ab ecclesiis taliter uiolatis obtinent, eo ipso protinus amissuris que ad Ecclesiam a qua illa obtinere noscuntur libere reuertantur; filii eciam eorumdem non solum nichil obtineant de predictis, sed ad beneficia ecclesiastica assequenda eo ipso reddantur inhabiles et indigni.</p>
                    <p>Hoc autem statutum presbiteri nostri parochiales in ecclesiis suis publicent seu faciant publicari.</p>
                </div>
                <div>
                    <head>Capitulum 125</head>
                    <p>Item statutum est in eodem concilio ac eciam inhibitum ne quis in foro ecclesiastico litigantes seu litigare uolentes super causis mere ecclesiasticis, siue que ad forum Ecclesie de antiqua et approbata consuetudine et hactenus pacifice obseruata pertinere noscuntur, ad desistendum compellat per ipsorum uel parentum aut consanguineorum suorum siue rerum eorum capcionem, uel modis aliis quibuscumque.</p>
                    <p>Si quis uero contra presumpserit, excommunicacionis sententie predicti auctoritate concilii se nouerit subiacere.</p>
                </div>
                <div>
                    <head>Capitulum 126</head>
                    <p>Item statutum est in eodem concilio quod si quis, cuiuscumque dignitatis aut condicionis existat, nuncios aut executores ecclesiasticorum iudicum aut alios litteras eorumdem, actaue iudicialia deferentes hac occasione uerberare, capere, detinere, occultare, carceri mancipare, mutilare aut interficere, litteras uel acta predicta personis memoratis auferre, seu ea rumpere, cancelare, aut alias destruere, quoquomodo uel sic ablata celare presumpserit, aut eciam ut ista fiant procurauerit, uel facientibus consilium uel opem duxerit adhibendam, excommunicacionis sententie subiaceat ipso facto, a qua nonnisi prius tam iudici cuius auctoritatem contempserit quam passo iniuriam et ceteris quorum intererit satisfaciat competenter, nullatenus absoluatur.</p>
                    <p>Sacerdotes nostri parochiales hec statuta in ecclesiis suis publicare non omittant.</p>
                </div>
                <div>
                    <head>Capitulum 127</head>
                    <p>Predicta uero statuta et plura alia in constitucionibus domini legati in concilio Bituricensi editis plenius continentur et ideo sic legantur.</p>
                </div>
                <div>
                    <head>Footnotes</head>
                    <p>[1] From 1284_Paris_1205c, can. 74a</p>
                    <p>[2] From 1284_Paris_1205c, can. 75</p>
                    <p>[3] From 1284_Paris_1205c, can. 76</p>
                    <p>[4] From 1284_Paris_1205c, can. 77</p>
                    <p>[5] From 1284_Paris_1205c, can. 47</p>
                    <p>[6] From 1284_Paris_1205c, can. 49</p>
                    <p>[7] From 1284_Paris_1205c, can. 37</p>
                    <p>[8] From 1284_Paris_1205c, can. 38</p>
                    <p>[9] From 1284_Paris_1205c, can. 42</p>
                    <p>[10] From 1284_Paris_1205c, can. 43</p>
                    <p>[11] Â‘iustaÂ’ in brackets.</p>
                    <p>[12] Â‘habensÂ’ in brackets.</p>
                    <p>[13] Â‘denunciacionesÂ’ in brackets.</p>
                    <p>[14] Â‘ioculatoresÂ’ in brackets.</p>
                    <p>[15] Â‘uendere ad diemÂ’ in quotacion marks.</p>
                    <p>[16] Â‘emere in terramÂ’ in quotacion marks.</p>
                    <p>[17] From 0051_Cambrai_1260, can. 34; reconstruccion uncertain</p>
                    <p>[18] From 0051_Cambrai_1260, can. 35-36a</p>
                </div>
            </div>
        </body>
    </text>
</root>
